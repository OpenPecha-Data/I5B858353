༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG24106
ImageGroup:
ISBN:
11KG24259
n/a
LCCN:
n/a
Title:
བློ་གཟང་དགོངས་རྒྱན་མུ་ཏིག་ཕྲེང་མཛེས་དེབ་སོ་བཞི་པ།
blo gzang dgongs rgyan mu tig phreng mdzes deb so bzhi pa/
Author:
ཡེ་ཤེས་རྒྱལ་མཚན་
ye shes rgyal mtshan
Descriptor:
Original Publication:
Place:
Publisher:
blo gzang dgongs rgyan mu tig phreng mdzes deb so bzhi pal
blo gsal pod phreng /;35
mundgod, karnataka
drepung loseling educational society
Date:
1999
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 7/2016



D670 1
བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་སོ་བཞི་པ།
ཟབ་ལམ་སྙན་བརྒྱུད་ཕྱག་རྒྱ་ཆེན་པོའི་མན་ངག་གི་ཕྱོགས་
བསྒྲིགས་རྒྱལ་བའི་ལམ་བཟང་གསལ་བའི་སྒྲོན་མེ་
ཞེས་བྱ་བ་བཞུགས་
འབྲས་
མཛད་པ་པོ། ༧ཡོངས་འཛིན་ཡེ་ཤེས་རྒྱལ་མཚན། ༧གུང་ཐང་དཀོནམཆོག་
བསྟན་པའི་སྒྲོན་མེ། ༧ཀེའུ་ཚང་འཇམ་དབྱངས་སྨོན་ལམ།
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ།
Publication of Drepung Loseling Educational Society



བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་སོ་བཞི་པ།
ཟབ་ལམ་སྙན་བརྒྱུད་ཕྱག་རྒྱ་ཆེན་པོའི་མན་ངག་གི་ཕྱོགས་
བསྒྲིགས་རྒྱལ་བའི་ལམ་བཟང་གསལ་བའི་སྒྲོན་མེ་
ཞེས་བྱ་བ་བཞུགས་
བོད་ཀྱི་དཔེ་མཛོད་འབངས།
baClass No.
nl
ན་ཁC, No. 2: Dg 7 )
LTWA (Manuscript)
DHARAMSALA, H.P.
།
མཛད་པ་པོ། ༧ཡོངས་འཛིན་ཡེ་ཤེས་རྒྱལ་མཚན། ༧གུང་ཐང་དཀོན་མཆོག་
བསྟན་པའི་སྒྲོན་མེ། ༧ཀེའུ་ཚང་འཇམ་དབྱངས་སྨོན་ལམ།
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ།
Publication of Drepung Loseling Educational Society



Losel Literature Series Volume XXXV
First Print March, 1999 1000 Copies
Price: 115/-
Compiled & Published by
Drepung Loseling Educational Society
P.O.Tibetan Colony -581411
Distt Karwar, Karnataka State
INDIA
Printed at: Photo Offset Printers
Drepung Loseling Printing Press
P.O. Tibetan Colony - 581411
Distt. Karwar Karnataka State
INDIA



སྔོན་གླེང་། །
༧ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ནས་ཐུན་མོང་མ་ཡིན་པའི་གདམས་པ་
ཟབ་ཆོས་སུ་སྩལ་བ་སྔོན་བྱོན་དམ་པ་མང་པོའི་ཕྱག་བཞེས་དགེ་ལྡན་ཕྱག་རྒྱ་ཆེན་པོ་ཞེས་
གྲགས་པའི་མན་ངག་གི་ལུགས་བཟང་ཟམ་མ་ཆད་པ་གསེར་གྱི་ཕྲེང་བ་ལྟར་སྙན་བརྒྱུད་
ཀྱི་ཚུལ་དུ་བཀའ་བབས་རྣམས་ཀྱི་ཞལ་ཤེས་རྩལ་དུ་བཏོན་པ་རྣམས་ལས་སྐྱེས་ཆེན་ཁག་
གསུམ་གྱི་གསུང་བཅུད་འདིར་བློ་བཟང་དགོངས་རྒྱན་སོ་བཞི་པའི་དེབ་ཕྲེང་དུ་བཀོད་དེ་
ཐུགས་གཉེར་ཅན་རྣམས་ཀྱི་རེ་བ་བསྐོང་བ་མ་ཟད། གདམས་ངག་འདིའི་འཆད་ཐབས་
དང་ཉམས་བཞེས་ཟུང་འབྲེལ་གྱི་ལམ་སྲོལ་རྒྱུན་འཁྱོངས་པའི་ཐོག་དམ་པའི་རང་རྟགས་
ཐོན་པ་འགའ་ཙམ་ཡོང་བའི་སྨོན་འདུན་ཚུན་བརྒྱན་པའི་ཁར། ལྷག་དོན་༧གོང་ས་མཆོག་
གི་བཀའ་གོང་ལམ་སྟོན་འོག་གནའ་བཟང་དེང་སྤྱོད་སླད་རིག་གཞུང་རྒྱས་ཐབས་ལ་ཕྱོགས་
འགྲོའི་ཞབས་འདེབས་སུ་དམིགས་ཏེ། བློ་གླིང་ཕྱག་མཛོད་སྐབས་དགུ་པས་བློ་གླིང་ཤེས་
ཡོན་ལྷན་ཚོགས་ཀྱི་མ་ཐེབས་ནས་དམིགས་ཡུལ་གྱི་གོམ་འགྲོས་དང་བསྟུན་གཏོང་ཕོད་རང་
ཆས་སུ་མངའ་བ་ལྟ་བུས་གྲོན་དངུལ་ཆ་རྐྱེན་སྨིན་སྩལ་ཐོག་པར་བསྐྲུན་གྱི་གོ་འཕར་ཡངས་
པར་ཕྱེ། བོད་རྒྱལ་ལོ་ ༢༡༢༦ བོད་ཟླ་ ༡ ཚེས་ ༡༥ སྤྱི་ལོ་ ༡༩༩༩ ཟླ་བ་ ༣ ཚེས་
༢ ཉིན་ཆོས་འཕྲུལ་སྨོན་ལམ་གྱི་དུས་ཆེན་དང་སྐབས་འཁེལ་བའི་ཉིན་གློག་ཀླད་འཕྲུལ་
པར་གྱི་ཞུ་དག་ལས་རིམ་ཟིན་ཏེ་དངོས་གཞི་པར་བསྐྲུན་གྱི་ལས་གཞིར་ཆེད་བསྲིངས། །



དཀར་ཆག
ཨང་། ས ་གནས་
ན་་་་ ཤོག་གྲངས།
༡༽ ད གེ་ལྡན་ཕྱག་རྒྱ་ཆེན་པོའི་རྩ་བ་རྒྱལ་བའི་ལམ་བཟང་། ལ 1
༢༽ དགེ་ལྡན་ཕྱག་རྒྱ་ཆེན་པོའི་བརྒྱུད་པའི་གསོལ་འདེབས། : V
༣༽ གཤམ་གྱི་བསྟན་བཅོས་ཀ་པའི་མཛད་པ་པོ་ཡོངས་འཛིན་ ། 1:|:
ཡེ་ཤེས་རྒྱལ་མཚན་གྱི་མཛད་རྣམ་སྙིང་བསྡུས། རྒྱལ་བ་དུ་མ་ ༡།
ཀ ༽ དགེ་ལྡན་སྙན་བརྒྱུད་ཕྱག་ཆེན་གྱི་ལྟ་ཁྲིད་ཟབ་མོ་ ་ ་
་་ དངོས་གྲུབ་ཀུན་འབྱུང་། 195311 | 12:༢
༤༽ གཤམ་གྱི་བསྟན་བཅོས་ཁ་པའི་མཛད་པ་པོ་གུང་ཐང་ ལ་
.: དཀོན་མཆོག་བསྟན་པའི་སྒྲོན་མེའི་མཛད་རྣམ་སྙིང་བསྡུས། ༣༨
ཁ༽ དགེ་ལྡན་ཕྱག་རྒྱ་ཆེན་པོའི་ཁྲིད་ཀྱི་ཟིན་བྲིས་ཞལ་ལུང་ ལ ་དཔག་
པ ་བདུད་རྩིའི་ཐིགས་ཕྲེང༌། ༢ 11:|: : ར་ ་ ་ ་ ༣༩
༥༽ གཤམ་གྱི་བསྟན་བཅོས་ག་པའི་མཛད་པ་པོ་ཀེའུ་ཚང་་་ ་་ ་མ་ ་ ་ ་ ༌ ་ ་
འཇམ་དབྱངས་སྨོན་ལམ་གྱི་མཛད་རྣམ་སྙིང་བསྡུས། ༨༩
ག༽ – དགེ་ལྡན་སྙན་བརྒྱུད་ཀྱི་བཀའ་སྲོལ་ཕྱག་རྒྱ་ཆེན་པོའི་
ཟིན་བྲིས་རྣམ་གྲོལ་ཀུན་ཏུ་དགེ་བའི་ལམ་བཟང་།
༩༠
༦༽པར་བྱང་སྨོན་ཚིག་
༢༥༩



༄༅། །དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་
གཞུང་ལམ་ཞེས་བྱ་བ་བཞུགས།།
༄༅། །ན་མོ་མ་ཧཱ་མུ་དྷཱ་ཡ། །ཀུན་ཁྱབ་ཀུན་གྱི་རང་བཞིན་ཕྱག་རྒྱ་ཆེ། །དབྱེར་
མེད་བརྗོད་བྲལ་སེམས་ཀྱི་རྡོ་རྗེའི་དབྱིངས། །རྗེན་པར་སྟོན་མཛད་ཁྱབ་བདག་གྲུབ་
པའི་རྗེ། །ཟླ་མེད་བླ་མའི་ཞབས་ལ་གུས་པས་འདུད། །མདོ་རྒྱུད་མན་ངག་རྒྱ་མཚོའི་
བཅུད་བསྡུས་ནས། །ལེགས་པར་འདོམས་མཛད་དགེ་ལྡན་བཀའ་བརྒྱུད་པ། །གྲུབ་
མཆོག་དྷརྨ་བཛྲ་ཡབ་སྲས་ཀྱི། །བཀའ་སྲོལ་ཕྱག་རྒྱ་ཆེན་པོའི་གདམས་པ་བྲི། །འདི་
ལ་སྦྱོར་དངོས་མཇུག་གསུམ་ལས། །དང་པོ་བསྟན་དང་ཐེག་ཆེན་ལ། །འཇུག་པའི་
སྒོ་དང་གཞུང་ཤིང་ཕྱིར། །ཁ་ཙམ་ཚིག་ཙམ་མ་ཡིན་པའི། །སྐྱབས་འགྲོ་སེམས་
བསྐྱེད་ནན་ཏན་བྱ། །སེམས་ཀྱི་ཆོས་ཉིད་མཐོང་བ་ཡང་། །ཚོགས་བསགས་སྒྲིབ་
བྱངས་ལ་བལྟོས་པས། །ཡིག་བརྒྱ་འབུམ་ཙམ་ལྟུང་བཤགས་ནི། །བརྒྱ་ཕྲག་གང་
མང་སྔོན་བཏང་ནས། །དུས་གསུམ་སངས་རྒྱས་ཐམས་ཅད་དང༌། །དབྱེར་མེད་
རྩ་བའི་བླ་མ་ལ། །སྙིང་ནས་གསོལ་འདེབས་ཡང་ཡང་བྱ། །དངོས་གཞི་ཕྱག་རྒྱ་
ཆེན་པོ་ལ། །བཞེད་ཚུལ་མང་དུ་འདུག་ན་ཡང་། །མདོ་སྔགས་དབྱེ་བས་གཉིས་
སུ་ཡོད། །ཕྱི་མ་རྡོ་རྗེ་ལུས་ཉིད་ལ། །གནད་དུ་བསྣུན་སོགས་ཐབས་མཁས་ལས།
བྱུང་བའི་བདེ་ཆེན་འོད་གསལ་ཏེ། །ས་ར་ཧ་དང་ཀླུ་སྒྲུབ་ཞབས། །ནཱ་རོ་མི་ཏྲིའི་
ཕྱག་ཆེན་ཏེ། །གྲུབ་སྙིང་སྐོར་ནས་བསྟན་པ་ཡི། །བླ་མེད་རྒྱུད་སྡེའི་ཡང་སྙིང་ཡིན།
སྔོན་མ་རྒྱས་འབྲིང་བསྡུས་གསུམ་གྱིས། །དངོས་བསྟན་སྟོང་ཉིད་བསྒོམ་ཚུལ་ཏེ།
འདི་ལས་གཞན་པའི་ཐར་པའི་ལམ། །མེད་ཅེས་འཕགས་མཆོག་ཀླུ་སྒྲུབ་གསུང་།



འདིར་ན་དེ་ཡི་དགོངས་པ་བཞིན། །ཕྱག་རྒྱ་ཆེན་པོའི་ཁྲིད་ཕོག་སྟེ། །སེམས་ཀྱི་ངོ་
སྤྲོད་བྱེད་པའི་ཚུལ། རྒྱུད་ལྡན་བླ་མའི་གསུང་བཞིན་བརྗོད། །ལྷན་ཅིག་སྐྱེས་སྦྱོར་
གའུ་མ། །ལྔ་ལྡན་རོ་སྙོམས་ཡི་གེ་བཞི། །ཞི་བྱེད་གཅོད་ཡུལ་རྫོགས་ཆེན་དང་།
དབུ་མའི་ལྟ་ཁྲིད་ལ་སོགས་པ། །སོ་སོར་མིང་འདོགས་མང་ན་ཡང་། །ངེས་དོན་
ལུང་རིགས་ལ་མཁས་ཤིང་། །ཉམས་མྱོང་ཅན་གྱི་རྣལ་འབྱོར་པས། །དཔྱད་ན་
དགོངས་པ་གཅིག་ཏུ་འབབ། །དེས་ན་འདི་ལ་ལྟ་ཐོག་ནས། །སྒོམ་པ་འཚོལ་དང་
སྒོམ་ཐོག་ནས། །ལྟ་བ་འཚོལ་བའི་ལུགས་གཉིས་ལས། །འདིར་ནི་ཕྱི་མའི་ལུགས་
བཞིན་ཡིན། །བསམ་གཏན་བདེ་བའི་སྟེགས་བུ་ལ། །ལུས་གནད་བདུན་དང་ལྡན་
བྱས་ལ། །རླུང་རོ་དགུ་ཕྲུགས་དག་ཏུ་བསལ། །རིག་པ་དྭངས་སྙིགས་ལེགས་པར་
ཕྱེ། །རྣམ་དག་དགེ་བའི་སེམས་ལྡན་པས། །སྐྱབས་འགྲོ་སེམས་བསྐྱེད་སྔོན་དུ་བཏང་།
ཟབ་ལམ་བླ་མའི་རྣལ་འབྱོར་བསྒོམ། །ཤུགས་དྲག་གསོལ་འདེབས་བརྒྱ་རྩ་སོགས།
བྱས་ནས་བླ་མ་རང་ལ་བསྟིམ། །སྣང་བ་བན་བུན་ངང་དེ་ལ། །རེ་དོགས་ལ་སོགས་
རྣམ་རྟོག་གིས། །བཅས་བཅོས་གང་ཡང་མི་བྱེད་པ། །གཡོ་མེད་ཅུང་ཟད་མཉམ་
པར་གཞོག །བརྒྱལ་དང་གཉིད་ལོག་ལྟ་བུ་ཡི། །ཡི་བྱེད་བཀག་པ་མ་ཡིན་པ། །མ་
ཡེངས་དྲན་པའི་རྒྱང་སོ་ཚུགས། །འགྱུ་བ་རིག་པའི་ཤེས་བཞིན་བསྡོགས། །རིག་
ཅིང་གསལ་བའི་ངོ་བོ་ལ། །ཧྲིམ་གྱིས་བསྒྲིམས་ལ་གཅེར་གྱིས་ལྟོས། །རྣམ་རྟོག་
གང་དང་གང་སྐྱེས་པ། །དེ་དང་དེ་ཉིད་དངོས་ཟིན་བྱ། །ཡང་ན་རལ་བསྐོར་མཁན་
བཞིན་དུ། །རྣམ་རྟོག་ཅི་སྐྱེས་རྦད་རྦད་གཅོད། །བཅད་མཐར་གནས་པ་དེ་ཡི་ཚེ།
དྲན་པ་མ་ཤོར་ལྷོད་ཀྱིས་གློད། །ཧྲིམ་གྱིས་བསྒྲིམས་ལ་ལྷོད་ཀྱིས་གློད། །སེམས་



ཀྱི་འཇོགས་ས་དེ་ན་གདའ། །ཞེས་དང་གཞན་ཡང་ཇི་སྐད་དུ། །འཇུར་བུས་བཅིང་
པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །ཅེས་གསུངས་པ་ལྟར་མ་
ཡེངས་གློད། །རྣམ་རྟོགས་གང་སྐྱེས་ངོ་བོ་ལ། །བལྟས་ཚེ་རང་ཡལ་སྟོང་སང་འཆར།
དེ་བཞིན་གནས་ཚེའང་བརྟགས་པ་ན། །མ་སྒྲིབས་སྟོང་གསལ་ཧྲིག་གེ་བ། །མཐོང་
བ་གནས་འགྱུ་འདྲེས་པ་ཞེས། །གྲགས་ཤིང་རྣམ་རྟོག་ཅི་སྐྱེས་ཀྱང་། །མི་འགོག་
འགྱུ་བ་ངོས་ཟིན་པར། །བྱས་ཏེ་དེ་ཡི་ངོ་བོ་ལ། །འཇོག་པ་རྫོངས་ཀྱི་བྱ་བཙོན་ནི།
འཕུར་བའི་དཔེ་དང་མཚུངས་པ་ཡིན། །ཇི་ལྟར་གཟིངས་ནས་འཕུར་བའི་བྱ་རོག་
ནི། །ཕྱོགས་རྣམས་བསྐོར་ནས་སླར་ཡང་དེར་འབབ་བཞིན། །ཞེས་པ་ཇི་བཞིན་
བསྐྱངས་པ་ལས། །མཉམ་གཞག་ངོ་བོ་གང་གིས་ཀྱང༌། །མ་སྒྲིབས་དྭངས་ཤིང་
གསལ་བ་དང་། །གཟུགས་ཅན་གང་དུའང་མ་གྲུབ་པས། །སྟོང་སང་ནམ་མཁའ་
ལྟ་བུ་དང་། །ཅི་ཡང་འཆར་བས་ཧྲིག་གེ་བ། །དེ་ལྟར་སེམས་ཀྱི་ཆོས་ཉིད་ནི། །མངོན་
སུམ་ལྷག་གིས་མཐོང་མོད་ཀྱང་། །འདི་ཞེས་གཟུང་ཞིང་བསྟན་དུ་མེད། །གང་ཤར་
འཛིན་མེད་ལྷུག་པར་འཇོག །འདི་ནི་སངས་རྒྱས་སྦར་བཅངས་སུ། །གཏོད་པའི་
གདམས་ངག་ཡིན་ནོ་ཞེས། །དེང་སང་གངས་རིའི་སྒོམ་ཆེན་པ། །ཕལ་ཆེར་དགོངས་
པ་གཅིག་གིས་སྒྲོག །དེ་ལྟ་མོད་ཀྱི་ཚུལ་འདི་ནི། །དང་པོའི་ལས་ཅན་སེམས་གནས་
པ། །བསྒྲུབ་པའི་རྨད་བྱུང་ཐབས་མཁས་དང་། །སེམས་ཀྱི་ཀུན་རྫོབ་ངོ་སྤྲོད་ཚུལ།
ཡིན་ཞེས་ཆོས་ཀྱི་རྒྱལ་མཚན་སྨྲ། །ད་ནི་སེམས་ཀྱི་ཆོས་ཉིད་ལ། །ངོ་སྤྲོད་ཇི་ལྟར་
བྱ་བའི་ཚུལ། །སངས་རྒྱས་རྣམས་ཀྱི་ཡེ་ཤེས་ཀུན། །ངུར་སྨྲིག་འཛིན་པའི་ཚུལ་
བཟུང་ནས། །བདག་བློ་རྨོངས་པའི་མུན་སེལ་བའི། །རྩ་བའི་བླ་མའི་ཞལ་གདམས་



དགོད། །སྔར་གྱི་མཉམ་གཞག་ངང་ཉིད་ལས། །མི་གཡོས་དྭངས་པའི་ཆུ་ནང་དུ།
ཇི་ལྟར་ཉེའུ་ཆུང་འཁྱག་པ་ལྟར། །ཕྲ་མོའི་ཤེས་པས་སྒོམ་པ་པོའི། །སྐྱེས་བུའི་རང་
བཞིན་མཛངས་པར་བརྟག །འཕགས་པ་ཀླུ་སྒྲུབ་སྐྱོབ་ཉིད་ཀྱིས། །སྐྱེས་བུ་ས་མིན་
ཆུ་མ་ཡིན། །མེ་མིན་རླུང་མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་ན།
དེ་ལས་གཞན་ན་སྐྱེས་བུ་གང་། །སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་
མ་ཡིན་ཇི་ལྟར་བར། །དེ་བཞིན་ཁམས་ནི་རེ་རེ་ཡང༌། །འདུས་ཕྱིར་ཡང་དག་ཉིད་
དུ་མིན། །གསུངས་པ་ཇི་བཞིན་བཙལ་བ་ན། །མཉམ་གཞག་མཉམ་པར་འཇོག་
མཁན་སོགས། །རྡུལ་ཕྲན་ཙམ་ཡང་མ་རྙེད་པ། །དེ་ཚེ་གཡེང་མེད་རྩེ་གཅིག་ཏུ།
ནམ་མཁའ་ལྟ་བུའི་མཉམ་གཞག་སྐྱོང་། །ཡང་ན་མཉམ་པར་བཞག་པའི་ངང་།
གཟུགས་སུ་མ་གྲུབ་སྟོང་སང་ངེ་། །སྒྲིབ་མེད་སྣ་ཚོགས་འཆར་ཞིང་འཕྲོ། །འགག་
མེད་གསལ་ཞིང་རིག་པའི་རྒྱུན། །ཆད་པ་མེད་པར་འཇུག་པའི་སེམས། །ལྟོས་མེད་
སྣང་ཞིང་འཛིན་པ་ཡི། །ཞེན་ཡུལ་མགོན་པོ་ཞི་བ་ལྷས། །རྒྱུད་དང་ཚོགས་ཞེས་
བྱ་བ་ནི། །འཕྲེང་བ་དམག་སོགས་བཞིན་དུ་བརྫུན། །ཞེས་གསུངས་ལུང་དང་རིགས་
པ་ཡིས། །སྣང་ཚུལ་ལྟར་དུ་མ་གྲུབ་པའི། །ངང་དུ་རྩེ་གཅིག་མཉམ་པར་གཞོག
མདོར་ན་བདག་གི་དགེ་བའི་བཤེས། །དོན་དང་མཐུན་པའི་ཐམས་ཅད་མཁྱེན། སངས་
རྒྱས་ཡེ་ཤེས་ཞལ་སྔ་ནས། །གང་ཤར་རྣམ་རྟོག་འཛིན་པར་ཡོངས་རིག་ན། །དོན་
དམ་ཆོས་དབྱིངས་གཞན་ལ་ལྟོས་མེད་འཆར། །ཤར་བའི་ངང་དུ་རིག་པ་བཞུགས་
པ་ལ། །རྩེ་གཅིག་མཉམ་པར་འཇོག་པ་ཨེ་མ་ཧོ། །ཞེས་གསུངས་དེ་བཞིན་དམ་
པས་ཀྱང་། །སྟོང་པའི་ངང་དུ་རིག་པའི་མདུང་བསྐོར་བྱ། །ལྟ་བ་ཐོགས་ཐུག་མེད་



དོ་དིང་རི་བ། །ཞེས་སོགས་དགོངས་པ་གཅིག་ཏུ་གནས། །རྗེས་ནི་ཕྱག་ཆེན་བསྒོམས་
པ་ལས། །བྱུང་བའི་རྣམ་དཀར་ཅི་མཆིས་པ། །དུས་གསུམ་དགེ་ཚོགས་རྒྱ་མཚོ་
བཅས། །བླ་མེད་བྱང་ཆུབ་ཆེན་པོར་བསྔོ༌། །དེ་ལྟར་གོམས་ནས་ཚོགས་དྲུག་གི་
ཡུལ་དུ་སྣང་བ་ཅི་ཤར་ཡང་། །སྣང་ཚུལ་ཞིབ་མོར་རྟོགས་ཤིག་དང༌། །གནས་
ཚུལ་རྗེན་པར་ལྷང་གིས་འཆར། །གང་ཤར་ངོས་འཛིན་ལྟ་བུའི་གནད། །མདོར་
ན་རང་སེམས་ལ་སོགས་པ། །གང་གང་སྣང་བའི་དོན་དེར་ནི། །མ་འཛིན་དེ་དེའི་
གནས་ཚུལ་དེ། །ངེས་པར་གྱིས་ལ་རྟག་ཏུ་སྐྱོངས། །འདི་ལྟར་ཤེས་ནས་འཁོར་
འདས་ཀྱི། །ཆོས་ཀུན་རང་བཞིན་གཅིག་ཏུ་སྦྱོར། །དེ་སྐད་དུ་ཡང་འཕགས་པ་ལྷས།
དངོས་པོ་གཅིག་གི་ལྟ་པོ་གང༌། །དེ་ནི་ཀུན་གྱི་ལྟ་པོར་བཤད། །གཅིག་གི་སྟོང་ཉིད་
གང་ཡིན་པ། །དེ་ནི་ཀུན་གྱི་སྟོང་ཉིད་ཡིན། །ཅེས་གསུངས་དེ་ལྟར་ཆོས་ཉིད་ལ།
ཚུལ་བཞིན་མཉམ་པར་བཞག་པའི་ངོར། །ཡོད་མེད་ལ་སོགས་འཁོར་འདས་ཀྱི། །སྤྲོས་
པའི་མཐའ་དང་བྲལ་མོད་ཀྱི། །དེ་ལས་ལངས་ནས་བརྟགས་པའི་ཚེ། །མིང་རྐྱང་
བཏགས་ཡོད་ཙམ་ཞིག་གི །བྱ་བྱེད་རྟེན་འབྲེལ་བསྙོན་མེད་པར། །རྨི་ལམ་སྨིག་
རྒྱུ་ཆུ་ཟླ་དང་། །སྒྱུ་མ་ལྟ་བུར་ངང་གིས་འཆར། །སྣང་བས་སྟོང་པ་མ་བསྒྲིབ་ཅིང་།
སྟོང་བས་སྣང་བ་མི་འགོག་པ། །སྟོང་དང་རྟེན་འབྱུང་དོན་གཅིག་པའི། །ལམ་བཟང་
དེ་ཚེ་མངོན་སུམ་འགྱུར། །དེ་སྐད་སྨྲ་བ་མང་ཐོས་སྤོང་བ་པ། །བློ་བཟང་ཆོས་ཀྱི
རྒྱལ་མཚན་ཞེས་བྱ་སྟེ། །དགེ་བས་འགྲོ་ཀུན་ཞི་སྒོ་གཉིས་པ་དང༌། །བྲལ་བའི་ལམ་
འདིས་མྱུར་དུ་རྒྱལ་གྱུར་ཅིག །ཅེས་ཕྱག་བརྒྱ་ཆེན་པོ་ངོ་སྤྲོད་བྱེད་ཚུལ་འདི་དགེ་སློང་
བློ་བཟང་ཆོས་ཀྱི་རྒྱལ་མཚན་གྱིས་སྨྲས་སོ།། །།



VI
༄༅། །ཕྱག་ཆེན་བརྒྱུད་པའི་གསོལ་འདེབས་བཞུགས་སོ། །
༄༅། །ན་མོ་མཧཱ་མུ་དྷཱ་ཡ། །ལྷུན་གྲུབ་སྐུ་གསུམ་གྱི་གཞལ་ཡས་སུ། །དཔལ་དང་
པོའི་སངས་རྒྱས་རིགས་ཀུན་གཙོ། །ཁྱབ་བདག་རྡོ་རྗེ་འཆང་ཆེན་ལ་གསོལ་བ་འདེབས།
རྒྱུད་བདག་འཛིན་འཁྲི་པ་ཆོད་པ་དང༌། །བྱམས་སྙིང་རྗེ་བྱང་སེམས་འབྱོངས་པ་དང་། །ལམ་
ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །ཞིང་རབ་
འབྱམས་ཕྱོགས་བཅུའི་འཇིག་རྟེན་ན། །དུས་གསུམ་གྱི་རྒྱལ་བ་བསྐྱེད་པའི་ཡབ། །མཁྱེན་
རབ་འཕགས་པ་འཇམ་དཔལ་ལ་གསོལ་བ་འདེབས། །རྒྱུད་དག་འཛིན་X །བྱམས་སྙིང་
རྗེ་8: །ལམ་ཟུང་འཇུག་ X་།མཆོག་མྱུར་དུ་x །ཡུལ་བྱང་ཕྱོགས་ཁ་བ་ཅན་ལྗོངས་
འདིར། །ཐུབ་བསྟན་ལ་ཐུབ་དབང་གཉིས་པའི་རྗེ། །རྗེ་བཙུན་བློ་བཟང་གྲགས་པ་ལ་གསོལ་
བ་འདེབས། །རྒྱུད་བདག་འཛིན་འཁྲི་བ་ཆོད་པ་དང༌། །བྱམས་སྙིང་རྗེ་བྱང་སེམས་འབྱོངས་
པ་དང་། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱི་རློབས།
འཇམ་དབྱངས་ཀྱི་སྲས་པོ་ཙོ་ང་ཁ་པའི། །སྒྲུབ་བརྒྱུད་ཀྱི་བསྟན་པ་འཛིན་པའི་གཙོ། །རྟོགས་
ལྡན་འཇམ་དཔལ་རྒྱ་མཚོ་ལ་x x x xx། །སྙན་བརྒྱུད་ཀྱི་གདམས་པའི་མཛོད་ཕྱེ་ནས།
སྐལ་ལྡན་གྱི་གདུལ་བྱ་སྨིན་མཛད་པའི། །བ་སོ་ཆོས་ཀྱི་རྒྱལ་མཚན་ལ་ xx x xx། །རིམ་
གཉིས་ཀྱི་རྣལ་འབྱོར་མཐར་ཕྱིན་ནས། །འཆི་མེད་ཀྱི་རིག་འཛིན་སྐུ་བརྙེད་པའི། །གྲུབ་
མཆོག་ ( ཆོས་རྡོ་རྗེ་) དྷརྨ་བཛྲ་ལ་XXXXX། །ཆོས་བརྒྱད་ཀྱི་འཆིང་བས་མ་གོས་
པར། །ངེས་དོན་གྱི་བསྟན་འཛིན་རྒྱལ་མཚན་འཛིན། །བློ་བཟང་( དབེན་ས་པ་)དོན་
ཡོད་གྲུབ་པ་ལ་x x x x x། །སྐུ་གསུམ་གྱི་ཕོ་བྲང་ཉམས་དགའ་དང་། །ངུར་སྨྲིག་གི་
གར་གྱིས་འགྲོ་ཀུན་འདྲེན། །མཁས་གྲུབ་སངས་རྒྱས་ཡེ་ཤེས་XXXXX། །རྗེ་བློ་བཟང་



VII
རྒྱལ་བའི་བསྟན་པ་ལ། །མགོན་དེ་དང་དབྱེར་མེད་ཐམས་ཅད་མཁྱེན། །རྗེ་བཙུན་(པཎ་
ཆེན) བློ་བཟང་ཆོས་རྒྱན་ལ་xx x xx། །བཀའ་མདོ་རྒྱུད་བསྟན་བཅོས་མ་ལུས་པ།།
དོན་གཅིག་བསྡུས་ཉམས་ལེན་མཐར་ཕྱིན་པ། །གྲུབ་ཆེན་ ( གནས་བཅུ་རབ་འབྱམས་པ་
) དགེ་འདུན་རྒྱལ་མཚན་ལ་ x x x x x། །རྗེ་བློ་བཟང་རྒྱལ་བསྟན་སྙིང་པོའི་བཅུད།
བརྩོན་འགྲུས་ཆེན་པོས་མྱངས་པས་མཆོག་བརྙེན་པ། །གྲུབ་པའི་རྒྱལ་མཚན་འཛིན་པ་(པཎ་
ཆེན་དངོས་སློབ་དྲུང་པ་རྒྱལ་ཚབ་པ་བརྩོན་འགྲུས་རྒྱལ་མཚན་) ལ་ x x x xx། །ཟབ་
རྒྱས་ཀྱི་དམ་ཆོས་བདུད་རྩིའི་བཅུད། ། སྐལ་ལྡན་གྱི་གདུལ་བྱར་འདོམས་མཁས་པ། །རྒྱུད་
ཆེན་དཀོན་མཆོག་རྒྱལ་མཚན་(བཀྲས་ལྷུན་སྔགས་ཆེན་རྡོ་རྗེ་འཛིན་པ་)ལ་xx x x x།
རྗེ་བློ་བཟང་ཆོས་ཀྱི་རྒྱལ་མཚན་ཉིད། ། སླར་བསྟན་འགྲོའི་དཔལ་དུ་ལེགས་བྱོན་པ། །རྗེ་
བཙུན ( པཎ་ཆེན་》 བློ་བཟང་ཡེ་ཤེས་ལ་x x x x x། །རྗེ་སངས་རྒྱས་དངོས་ཀྱིས་བྱིན་
བརླབས་ཤིང་། །ལམ་སྙན་བརྒྱུད་ཟབ་མོར་མངའ་བརྙེད་པ། །རྗེ་བཙུན་( ཞབས་དྲུང་
ལྷ་པ་སྤྲུལ་སྐུ་》 བློ་བཟང་འཕྲིན་ལས་x x xxx། །རྗེ་བློ་བཟང་རྒྱལ་བའི་སྙན་བརྒྱུད་
ཀྱི། །དོན་སྙིང་པོའི་ཉམས་ལེན་མཐར་ཕྱིན་པ། །གྲུབ་མཆོག་ ( གྲུབ་དབང་) བློ་བཟང་
རྣམ་རྒྱལ་ལ་ XXXXX། །རྗེ་བླ་མའི་སྙན་བརྒྱུད་གདམས་པ་རྣམས། །དོན་མ་ནོར་
བརྩེ་བས་འདོ མས་མཛད་པ། །དྲིན་ཅན་ ( བཀའ་ཆེན་) ཡེ་ཤེས་མཚན་ཅན་ལ་
x x x x x། །ལམ་ཚང་ལ་མ་ནོར་བསྟན་པའི་སྙིང་། །ཡོངས་མཐའ་དབུས་ཀུན་ཏུ་
རྒྱས་མཛད་པ། །རྗེ་བཙུན་(ཕུར་ལྕོགས་) ངག་དབང་བྱམས་པ་ལ་x x xx x། །དཔལ་
དང་པོའི་སངས་རྒྱས་ངུར་སྨིག་གར། །ཡུལ་རྒྱ་བོད་ཀུན་ཆོས་ཀྱིས་སྨིན་མཛད་པ། །པཎ་
ཆེན་དཔལ་ལྡན་ཡེ་ཤེས་ལ་ x x x x x། །མདོ་སྔགས་ཀྱི་ལམ་བཟང་ཡོངས་རྫོགས་ལ།



VIII
རྩེ་གཅིག་གི་སྒྲུབ་པའི་མཐར་སོན་པ། །མཁས་གྲུབ་ངག་དབང་རྡོ་རྗེ་ལ་x x x x། །བརྟན་
མཁས་ཀྱིས་ཐུབ་དབང་གཉིས་པ་བཞིན། །འཆད་རྩོམ་གྱིས་རྒྱལ་བསྟན་གསལ་མཛད་མགོན།
རྗེ་བཙུན་(དངུལ་ཆུ་) དྷརྨ་བྷ་དྲ་ལ་ x x x xx། །དམིགས་མེད་ཀྱི་བརྩེ་ཆེན་མིག་མི་
འཛུམ། །ཟབ་ཡངས་ཀྱི་མཁྱེན་རབ་འཇམ་དཔལ་བཞིན། །དབྱངས་ཅན་གྲུབ་པའི་རྡོ་
རྗེ་ལ་ x x x x x། །བདེ་སྟོང་གི་རྣལ་འབྱོར་མཐར་ཕྱིན་ནས། །ཟུང་འཇུག་གི་རྒྱལ་
སར་མངོན་གཤེགས་པ། །མཁས་གྲུབ་( སེར་སྔགས་མཁན་ཟུར་) བསྟན་འཛིན་བརྩོན་
འགྲུས་ལ་ x x x x x། (སླར་ཡང་།) ཟབ་ལམགྱི་རྟོགས་པ་མཐར་ཕྱིན་ནས། །བཤད་
སྒྲུབ་ཀྱི་བསྟན་པའི་རྒྱལ་མཚན་འཛིན། །བློ་བཟང་(དྲུང་པ་) བརྩོན་འགྲུས་རྒྱལ་མཚན་
ལ་xxx x x། །ཉེས་ལྟུང་གི་དྲིས་མས་མ་གོས་ཤིང་། །བསླབ་གསུམ་གྱི་བསྟན་པའི་
སྙིང་པོ་འཛིན། །བློ་བཟང་( དྲུང་པའི་སློབ་མ་རྡོ་རྗེ་འཛིན་པ་) དོནཡོད་གྲུབ་པ་ལ་
x x x x/x། །རྗེ་རྒྱལ་བ་གཉིས་པ་བློ་བཟང་གྲགས། །སླར་ངུར་སྨིག་གར་གྱི་རྣམ་རོལ་
པ། །རྗེ་བཙུན་(སྒྲུབ་ཁང་པ་) དགེ་ལེགས་རྒྱ་མཚོ་ལ་x x x x x། །ལམ་ཟབ་དང་
རྒྱ་ཆེའི་ཆོས་ཀྱི་མཛོད། །རྒྱུད་སྐལ་ལྡན་ཡོངས་ལ་གསལ་མཛད་པ། །དྲིན་ཅན་(ཕུར་
ལྕོགས་) ངག་དབང་བྱམས་པ་ལ་x xxx x། །དྲི་མེད་ཀྱི་རིགས་པའི་གད་རྒྱང་གིས།
མཐའི་བྲལ་གྱི་ལམ་བཟང་གསལ་མཁས་པ། །མཁས་མཆོག་( འཇམ་བཞད་དཀོན་
མཆོག) འཇིག་མེད་དབང་པོ་ལ་x x x x x། །མགོན་བློ་བཟང་རྒྱལ་བའི་རིང་ལུགས་
མཆོག །བཤད་སྒྲུབ་ཀྱི་སྤེལ་ལ་ཟླ་བྲལ་བ། །རྗེ་བཙུན་(གུང་ཐང་)བསྟན་པའི་སྒྲོན་
མེ་ལ་xx x xx། །རྗེ་འཇམ་མགོན་སྙན་བརྒྱུད་བདུད་རྩིའི་རོས། །ཉམས་རྟོགས་ཀྱི་
ལུས་སྟོབས་ཆེར་རྒྱས་པ། །རྗེ་བཙུན་(ཨ་མདོ་དཔལ་མང་)དཀོན་མཆོག་རྒྱལ་མཚན་



ལ་x x x xx། །ངེས་མེད་ཀྱི་གནས་སུ་རྩེ་གཅིག་ཏུ། །སྒྲུབ་བརྒྱུད་ཀྱི་བསྟན་པའི་རྒྱལ་
མཚན་འཛིན། །གྲུབ་ཆེན་དངོས་གྲུབ་རབ་བརྟན་(འདི་སྦས་པའི་རྣལ་འབྱོར་བ་བྱ་བཏང་ཞིག་
ཡིན་འདུག་)ལ་x x x x x x། །སྤང་རྟོགས་ཀྱི་ཡོན་ཏན་མཐར་སོན་ནས། །ལེགས་
བཤད་ཀྱི་ཆོས་ཆར་འདོད་དགུར་འབེབས། །ཡོངས་འཛིན་(རྟ་ཚག) དགེ་འདུན་རྒྱ་མཚོ་
ལ་x x x x x། །མཁྱེན་རབ་ཀྱི་མཁས་ཀུན་གཙུག་ན་རོལ། །རིམ་གཉིས་ཀྱི་གྲུབ་པའི་
གོ་འཕང་མཐོ། །དཔལ་ལྡན་བསྟན་པའི་ཉི་མ་(གུང་སྤྲུལ་མཁྱེན་རབ་) ལ་x x x x x།
འགྲོ་ཀུན་ལ་བྱམས་པའི་གཞན་དབང་གིས། །མདོ་སྔགས་ཀྱི་བསྟན་པའི་རྒྱལ་མཚན་འཛིན།
རྗེ་བཙུན་( ཕ་བོང་ཁ་) འཕྲིན་ལས་རྒྱ་མཚོ་ལ་x x x x x། །རྗེ་རྒྱལ་བ་གཉིས་པའི་ཐུགས་
ཀྱི་བཅུད། ། སྐལ་ལྡན་གྱི་གདུལ་བྱར་སྤེལ་བའི་གཉེན། །དྲིན་ཅན་བློ་བཟང་ཡེ་ཤེས་(ཡོངས་
འཛིན་༧སྐྱབས་རྗེ་ཁྲི་བྱང་མཆོག)ལ་གསོལ་བ་འདེབས། །ཡོངས་ཐུབ་བསྟན་ལུང་རྟོགས་
དམ་པའི་ཆོས། རྣམ་མང་གི་རྒྱལ་བའི་དགོངས་པ་བཞིན། །སྤེལ་བའི་འཕྲིན་ལས་ཟླ་མེད་
(ཡོངས་འཛིན་༧དགའ་ཁྲི་གླིང་མཆོག་གི་མཚན་ཤོ་ལོ་ཀ་གཅིག་འདི་༧སྐྱབས་རྗེ་ཁྲི་བྱང་རྡོ་
རྗེ་འཆང་གིས་མཛད་པའོ། ) ལ་གསོལ་བ་འདེབས། །རྗེ་གྲུབ་ཐོབ་གོང་མའི་གདན་ས་རུ། །དད་ །
ལྡན་གྱི་གདུལ་བྱའི་དཔལ་དུ་ཤར། །དྲིན་ཅན་རྩ་བའི་བླ་མ་ལ་གསོལ་བ་འདེབས། །རྗེ་བླ་
མ་སངས་རྒྱས་སུ་མཐོང་བ་དང་། །གནས་འཁོར་བ་ལ་ཞེན་པ་ལོག་པ་དང༌། །མ་འགྲོ་ཀུན་
སྒྲོལ་བའི་ཁུར་ཁྱེར་ནས། །ལམ་ཐུན་མོང་དང་ཐུན་མོང་མ་ཡིན་པའི། །དཔལ་ཟུང་འཇུག་
ཕྱག་རྒྱ་ཆེན་པོ་དེ། །དུས་མྱུར་དུ་ཐོབ་པར་བྱིན་གྱིས་རློབས། །ཕ་ཁྱོད་ཀྱི་སྐུ་དང་བདག་གི་
ལུས། །ཕ་ཁྱོད་ཀྱི་གསུང་དང་བདག་གི་ངག། །ཕ་ཁྱོད་ཀྱི་ཐུགས་དང་བདག་གི་ཡིད། དོན་
དབྱེར་མེད་གཅིག་ཏུ་བྱིན་གྱིས་རློབས། །།



Fਆ ਕਰਨ ਇਸ ਨੂੰ ਹੋਰ
ਪਰ
ਨਾ ਤਾਂ ਮ
ਨ ਨੂੰ ਸ਼ਾਮਲ ਸਨ । ਨ ਜਾਂ ਜਿਨ੍ਹਾਂ ਚਬਣਨ
ਦਾ
ਸਰ ਕਮ ਪਰ ਤੁਸੀਆ ਕਈ ਵਾਰ ਪਤਾ ਲੱਗਾ
ਸਵਾਮਲਾ ਬਹਿੜਾ ਨਸ਼ਾ ਬਸ ਬਹਿਸ ਨਾਲ ਅਸਮਾਨ
ਕਰਨਾ ਮਨੋ ਨਾਮ ਸਨ ?
ਇ ਹੋ ਸਕਈ ਲਾਇਨਸ ਸਕੂਲ ਦੀ ਪਾਸ



༄༅། །དགེ་ལྡན་སྙན་བརྒྱུད་ཀྱི་ལྟ་ཁྲིད་ཟམ་མོ་དངོས་གྲུབ་ཀུན་འབྱུང་ཞེས་
བྱ་བའི་བསྟན་བཅོས་ཀྱི་མཛད་པ་པོ་ཡོངས་འཛིན་ཡེ་ཤེས་རྒྱལ་མཚན་
གྱི་རྣམ་ཐར་མདོར་བསྡུས་བཞུགས་སོ།
༄༅། །ཡོངས་འཛིན་ཡེ་ཤེས་རྒྱལ་མཚན་ནི་གཅང་སྟོད་སྐྱིད་གྲོང་པད་ཁུ་ནང་པའི་རིགས་སུ་ཡབ་ཚངས་
པ་དཀར་པོ་དང་། ཡུམ་ཚེ་རིང་དཔལ་འཛོམས་གཉིས་ཀྱི་སྲས་སུ་རབ་བྱུང་བཅུ་གཉིས་པའི་ཆུ་སྦྲུལ་སྤྱི་ལོ་ ༡༧༡༣
ལོར་འཁྲུངས། དགུང་ལོ་བདུན་ཐོག་ཐོས་བསམ་གླིང་གི་ཆོས་རྗེ་ཚེ་བརྟན་རྣམ་རྒྱལ་གྱི་དྲུང་དུ་གཙུགས་ཕུད་
ཕུལ་ཏེ་མཚན་དབུ་རྒྱན་ཆོས་འཕེལ་ཞེས་རྩལ། ཨ་ནིས་ཀློག་བསླབས། དགུང་ལོ་བཅུ་ཐོག་བཀྲས་ལྷུན་གྱི་
ཆོས་སྒོར་ཞུགས། དེའི་ལོར་པཎ་ཆེན་བློ་བཟང་ཡེ་ཤེས་ཀྱི་དྲུང་དུ་རབ་བྱུང་གི་སྡོམ་པ་མནོས། མཚན་ཡེ་
ཤེས་རྒྱལ་མཚན་འདོགས་པ་མཛད། དགུང་ལོ་བཅུ་བདུན་པར་གཞུང་ཆེན་བཀའ་པོད་ལྔར་སན་བསམ་མཛད།
དེའི་ལོར་སྡོད་ཁང་སྤྱིལ་བུ་གསར་རྒྱགས་བྱས་ནས་ལོ་གསུམ་རིང་སྒྲུབ་པ་ལ་བརྩོན། དགུང་ལོ་ཉེ་ཤུ་ལ་སྒྲུབ་
དབང་བློ་བཟང་རྣམ་རྒྱལ་གི་དྲུང་ནས་བསྙེན་རྫོགས་སྡོམ་པ་བཞེས། དགུང་ལོ་ཉེར་གཅིག་ལ་དབུས་སུ་ཕེབས།
ཕུར་ལྕོག་བྱམས་པ་རིན་པོ་ཆེ་མཇལ་ནས་ཟབ་ཆོས་འགའ་ཞུས་ཏེ་ས་ཕུག་གཅིག་ཏུ་སྲོག་འཚོའི་འཚོ་བར་བཅས་
ཏེ་ལོ་གཅིག་བཞུགས། དགུང་ལོ་ཉེར་ལྔ་ལ་དིང་རིར་ཕ་དམ་པའི་སྒྲུབ་གནས་མཁའ་འགྲོའི་གསང་ཕུག་ཏུ་འཚོ་
བ་ངན་ངོན་ལ་བརྟེན་ནས་སྔ་རྗེས་མི་ལོ་བཅུ་གཉིས་ཧྲིལ་པོ་སྒྲུབ་པ་ལ་རྩེ་གཅིག་ཏུ་གཞོལ། དགུང་ལོ་ཞེ་བཞི་
ནས་རེ་ལྔའི་བར་སྐྱིད་གྲོང་བསམ་གཏན་གླིང་། བལ་ཡུལ་ཐང་བྷི་ཧ་ར་སོགས་གཙུག་ལག་ཁང་རྟེན་དང་བརྟེན་
པར་བཅས་པ་ཉམས་གསོ་མཛད་པར་གནང་། དགུང་ལོ་རེ་གཉིས་ལ་ཕེབས་སྐབས་༧རྒྱལ་དབང་ཐམས་ཅད་
མཁྱེན་པ་འཇམ་དཔལ་རྒྱ་མཚོའི་ཡོངས་འཛིན་གནང༌། པཎྜི་ཏ་མཚན་བསྟོད་བཞེས་ནས་ཕོ་བྲང་ཆེན་པོ་ཏ་་
ལར་བཞུགས་ནས་དགུང་ལོ་བརྒྱད་ཅུ་བར་ཡོངས་འཛིན་གནང་། དབུས་གཙང་གི་ཆོས་སྡེ་ཐམས་ཅད་དུ་འདུལ་
བའི་ཕྱག་ལེན་དང་དོན་བདུན་སྐབས་གྲིབ་ཚེ་མཆོག་གླིང་དགོན་པ་ཕྱག་བཏབ། དགུང་ལོ་གྱ་གཅིག་སྟེ་ཆུ་གླང་
སྤྱི་ལོ་ ༡༧༩༣ ལོ་ལ་སྐུ་གཤེགས། གསུང་པོད་བཅུ་དགུ་ལྗགས་རྩོམ་མཛད།



དགེ་ལྡན་སྙན་བརྒྱུད་ཀྱི་ལྟ་བ།
༄༅། །དགེ་ལྡན་སྙན་རྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་
ཞེས་བྱ་བ་བཞུགས་སོ། །
༄༅། །རྗེ་བཙུན་བླ་མ་དམ་པ་མགོན་པོ་འཇམ་པའི་དབྱངས་དང་དབྱེར་མ་མཆིས་པའི་
ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་
སུ་གཟུང་དུ་གསོལ། རྒྱལ་ཀུན་ཡབ་གཅིག་མཁྱེན་པའི་གཏེར། །ངུར་སྨྲིག་གཟུགས་ཀྱིས་
རྣམ་རོལ་པ། །རྗེ་བཙུན་བློ་བཟང་གྲགས་པ་ལ། སྒོ་གསུམ་གུས་པས་ཕྱག་འཚལ་ལོ། །འཇམ་
མགོན་ཐུགས་ཀྱི་གཅེས་པའི་མཛོད། །སྙན་རྒྱུད་མང་ངག་ནོར་བུའི་ཕྲེང་། །སྤེལ་མཛད་
གྲུབ་མཆོག་དབེན་ས་པ། །ཡབ་སྲས་རྣམས་ལ་གུས་ཕྱག་འཚལ། །མགོན་མེད་སྙིགས་
དུས་འགྲོ་རྣམས་ལ། །རྒྱལ་བའི་མཛད་པ་སྒྲུབ་མཛད་པ། །རྗེ་བཙུན་བླ་མ་ཐུགས་རྗེ་ཅན།
བདག་སྙིང་པདྨོའི་ཟེའུ་འབྲུར་བཞུགས། །རྒྱལ་བ་གཉིས་པའི་ཐུགས་ཀྱི་བཅུད། །ཚང་
ལ་མ་ནོར་ལམ་གྱི་གནད། །རྒྱུད་ལྡན་བླ་མ་དམ་པ་ཡི། །མན་ངག་བཞིན་དུ་རབ་གསལ་
བྲི། །དེ་ལ་འདིར་སྐལ་ལྡན་གྱི་སྐྱེས་བུ་སངས་རྒྱས་ཀྱི་སར་མྱུར་བ་མྱུར་བར་འཁྲིད་པའི་
ཐབས་མཆོག །རྗེ་ཐམས་ཅད་མཁྱེན་པ་ལ་མགོན་པོ་འཇམ་པའི་དབྱངས་ཀྱིས་དངོས་སུ་
སྩལ་བའི་མན་ངག་ཁྱད་པར་ཅན། །མདོ་སྔགས་གཉིས་ཀའི་ལམ་གྱི་ལུས་ཡོངས་སུ་
རྫོགས་པའི་བླ་མ་ལྷའི་རྣལ་འབྱོར་གྱི་སྒོ་ནས་ཟབ་མོ་དབུ་མའི་ལྟ་བ་སྒོམ་ཚུལ་ལ་གཉིས། ཐུན་
གྱི་ངོ་བོ་ལ་ཇི་ལྟར་བྱ་བ་དང༌། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་
གསུམ། སྔོན་འགྲོ་དང་། དངོས་གཞི་དང་། མཇུག་ཏུ་ཇི་ལྟར་བྱ་བའི་ཚུལ་ལོ། །དང་
པོ་ནི་ཡིད་མཐུན་གྱི་དབེན་པའི་གནས་སུ་གནས་ཁང་ལ་ཆག་ཆག་དང་ཕྱག་བདར་ལེགས་



དགེ་ལྡན་སྙན་བརྒྱུད་ཀྱི་ལྟ་བ།
པར་བྱས་ལ། སྟོན་པ་ཐུབ་པའི་དབང་པོ་དང་མགོན་པོ་འཇམ་པའི་དབྱངས་དང་རྒྱལ་བ་
ཙོང་ཁ་པ་ཆེན་པོའི་སྐུ་བརྙན་སོགས་སྐུ་གསུང་ཐུགས་རྟེན་རྣམས་སྟེགས་བཟང་པོ་ལ་ལེགས་
པར་བཞུགས་སུ་གསོལ། དེ་དག་གི་མདུན་དུ་མཆོད་པ་ཅི་འབྱོར་གཡོ་མེད་པར་བཙལ་
ལ་བཀོད་པ་མཛེས་པར་བཤམ། རང་ཉིད་སྟན་བདེ་བ་ལ་ལུས་གནད་བདུན་དང་ལྡན་པར་
འཁོད། ལུས་གནད་བདུན་ནི་རྐང་པ་རྡོ་རྗེ་སྐྱིལ་ཀྲུང་བྱ། ལག་པ་གཉིས་ལྟེ་འོག་སོར་བཞི་
ཙམ་གྱི་ཐད་དུ་གཡོན་འོག་ཏུ་བྱས་གཡས་སྟེང་དུ་བྱས་ལ་མཐེ་བོང་གི་རྩེ་གཉིས་སྤྲད། དཔུང་
པ་ཐད་ཀར་བསྲང༌། རྒལ་ཚིགས་དྲང་པོར་བསྲང་། མགྲིན་པ་ཡུད་ཙམ་དགུག །སོ་
དང་མཆུ་རང་བབས་སུ་གཞག །ལྕེ་རྩེ་རྐན་ལ་སྦྱར་རོ། །དེ་ལྟར་ལུས་རྣམ་སྣང་གི་ཆོས་
བདུན་ལྡན་དུ་འཁོད་ནས་རླུང་ཆམ་ལ་འབེབས་ཚུལ་ནི་རང་གི་རྒྱུད་ལ་འདི་ལྟར་བརྟག་སྟེ།
སེམས་ཚེ་འདིའི་སྣང་ཤས་ཀྱི་དབང་དུ་སོང་འདུག་གམ། འཇིག་རྟེན་ཕྱི་མ་དྲན་ཏེ་ཆོས་
ཕྱོགས་སུ་སོང་འདུག་བརྟགས་པ་ན། ཚེ་འདིའི་སྣང་ཤས་ཀྱི་དབང་དུ་སོང་སྟེ་ཆགས་སྡང་
དང་བཅས་པར་འདུག་ན་དེ་ངོ་ཤེས་པར་བྱས་ལ། བློ་ངན་འདིས་བདག་ཚེ་རབས་ཐོག་མེད་
ནས་ད་བར་དུ་ཕུང་དུ་བཅུག་ལ། ད་རེས་དལ་འབྱོར་ལན་ཅིག་ཐོབ་པ་འདི་ཡང་ཆུད་ཟ་
བར་བྱེད་པས། ད་ནི་བློ་ངན་འདི་ཡུལ་ནས་འདོན་པར་བྱའོ་སྙམ་དུ་རླུང་ཕྱིར་འབུད་པ་དང་
མཉམ་དུ་རང་རྒྱུད་ཀྱི་ཉོན་མོངས་པ་ས་བོན་དང་བཅས་པ་ཕྱིར་ནག་སངས་ཀྱིས་སོང་བའི་
མོས་པ་བྱ། རླུང་ནང་དུ་རྔུབ་པ་དང་མཉམ་དུ་ཕྱོགས་བཅུའི་སངས་རྒྱས་སྲས་དང་བཅས་
པའི་བྱིན་རླབས་ཐམས་ཅད་ནང་དུ་བསྡུས་པའི་མོས་པ་བྱ། དེ་ནས་རླུང་སྒྲ་ཅན་དང་རྩོལ་
བས་བསྐྱེད་པའི་ཤུགས་ཅན་དང་། རིང་ཐུང་མི་སྙོམས་པའི་རྒོད་བག་ཅན་དུ་མ་སོང་བར་



དགེ་ལྡན་སྙན་བརྒྱུད་ཀྱི་ལྟ་བ།
རང་བབས་སུ་བཞག་ལ་ཕར་རྒྱུ་ཚུར་རྒྱུ་དལ་བུས་བརྟག་པར་བྱའོ། །དེ་ཡང་རླུང་ཕར་འགྲོ་
བ་དང་ཚུར་འོང་བའི་ཁུག་པ་རེ་གྲངས་སུ་ཟིན་ནས་སེམས་གཞན་དུ་མ་ཡེང་བར་གྲངས་
བདུན་ཙམ་གྱི་བར་དུ་སེམས་འཛིན་ཅི་ཐུབ་བྱ། དེ་ནས་ཡང་བདུན་ཙམ་བགྲངས་ནས་འཛིན།
དེ་ནས་ཡང་བདུན་ཙམ་བགྲངས་ནས་འཛིན་ཅིང་རིག་པ་དྭངས་སྙིགས་ཕྱེ་ནས་སེམས་གསལ་
རིག་གི་ངང་དུ་གནས་ཅི་ཐུབ་བྱའོ། །དེ་ལྟར་ཀུན་སློང་ངན་པ་གསལ་ལ་སེམས་གསལ་
ཞིང་དྭངས་པའི་ངང་ནས་འདི་ལྟར་བསམ་སྟེ། ག་རེ་འཁོར་བ་ཐོག་མ་མེད་པ་ནས་ད་ལྟའི་
བར་དུ་སྡུག་བསྔལ་བར་མ་ཆད་དུ་མྱོང་འདུག་ཀྱང་སྐྱོ་བ་དང་སུན་པ་སྐད་ཅིག་ཀྱང་མེད་
པར་འཁོར་བའི་གནས་འབའ་ཞིག་ལ་མངོན་པར་དགའ་བ་འདིས་ད་དུང་སྔར་ལྟར་འཁོར་
བ་མཐའ་མེད་མུ་མེད་དུ་སྡུག་བསྔལ་འབའ་ཞིག་མྱོང་དགོས་པར་འདུག །དེས་ན་ད་རེས་
བླ་མ་དཀོན་མཆོག་གི་ཐུགས་རྗེས་རྙེད་པར་དཀའ་བ་དལ་བའི་རྟེན་བཟང་པོ་ཐོབ། ལམ་
ལ་ནོར་བར་སྟོན་པའི་བཤེས་གཉེན་དམ་པས་རྗེས་སུ་བཟུང་། མཇལ་བར་དཀའ་བ་སངས་
རྒྱས་ཀྱི་བསྟན་པ་རིན་པོ་ཆེ་ཡོངས་སུ་རྫོགས་པ་དང་མཇལ། བླང་དོར་འབྱེད་པའི་ཤེས་
རབ་ཀྱི་མཐུ་ཅུང་ཟད་རྙེད། རང་གི་ངོས་ནས་ཉམས་སུ་ལེན་ནུས་ན་སྙིགས་དུས་ཀྱི་ཚེ་ཐུང་
གཅིག་ལ་སངས་རྒྱས་ཀྱི་གོ་འཕང་བདེ་བླག་ཏུ་སྟེར་བའི་གདམས་པ་ཟབ་མོ་འདི་འདྲ་ཐོབ།
དེ་ལྟ་བུའི་ཆོས་ཟབ་མོ་ཉམས་སུ་ལེན་པར་བྱེད་པ་ལ་རང་དབང་ཡོད་པའི་སྐབས་འདིར་འབད་
ནས་བཙན་ས་ཟིན་པ་ཞིག་མ་བྱས་ན། སླར་རྟེན་བཟང་འདི་འདྲ་ཤིན་ཏུ་རྙེད་པར་དཀའ།
ལན་ཅིག་རྙེད་པ་འདི་ཡང་ཡུན་རིང་དུ་མི་གནས་པར་མྱུར་དུ་འཇིག་སྟེ། ངེས་པར་འཆི།
ནམ་འཆི་ལ་ངེས་པ་མེད། འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན། ཤི་ནས་



དགེ་ལྡན་སྙན་བརྒྱུད་ཀྱི་ལྟ་བ།
ངན་སོང་དུ་ལྷུང་ན་ནི་ཚ་གྲང་དང་། བཀྲེས་སྐོམ་དང་། བཀོལ་སྤྱད་དང་། གླེན་ཞིང་
གཏི་མུག་པ་སོགས་སྡུག་བསྔལ་བཟོད་གླགས་མེད་པ་མྱོང་དགོས་ཤིང་། ཆོས་ཀྱི་སྒྲ་ཙམ་
ཡང་ཐོས་པར་དཀའ། གནས་དེར་སྐྱབས་བཙལ་ཡང་མི་རྙེད་བརྒྱ་ལ་བདེ་འགྲོའི་རྟེན་ཞིག་
ཐོབ་ཀྱང་སྡུག་བསྔལ་འབའ་ཞིག་ལས་མ་འདས་ཏེ། མི་རྣམས་ལ་ནི་སྐྱེ་རྒ་ན་འཆིའི་སྡུག་
བསྔལ་བར་མ་ཆད་དུ་ཡོད་ཅིང་། ལྷ་རྣམས་ལ་ནི་འཆི་འཕོ་ལྟུང་བའི་སྡུག་བསྔལ་སོགས་
ཡོད། མདོར་ན་རིགས་དྲུག་གི་གནས་གང་དུ་སྐྱེས་ཀྱང་ལས་དང་ཉོན་མོངས་པའི་གཞན་
དབང་དུ་སོང་སྟེ་རང་དབང་མེད་པར་འཁྱམས་ཤིང་སྡུག་བསྔལ་འབའ་ཞིག་གིས་མནར།
རང་ཉིད་སྡུག་བསྔལ་གྱིས་མནར་བ་བཞིན་དུ་སེམས་ཅན་ཐམས་ཅད་སྡུག་བསྔལ་གྱིས་
མནར། སྡུག་བསྔལ་གྱིས་མནར་བའི་སེམས་ཅན་ཐམས་ཅད་རང་གི་དྲིན་ཅན་གྱི་མ་ཤ་
སྟག་ཡིན། མ་མ་བྱས་བྱ་བ་གཅིག་ཀྱང་མེད། མ་བྱས་པ་ལ་གྲངས་ཀྱིས་མི་ཆོད། མ་
ནམ་བྱས་རེས་ཀྱིས་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་ལྟར་དྲིན་གྱིས་བསྐྱངས་
པས་དྲིན་ཤིན་ཏུ་ཆེ། དྲིན་ཅན་གྱི་མ་འདི་རྣམས་བདེ་བ་འདོད་ཀྱང་བླང་དོར་གོ་ལོག་ཏུ་
སྤྱད་པས་སྡུག་བསྔལ་འབའ་ཞིག་མྱོང་བ་ལས་བདེ་བའི་སྐབས་སྐད་ཅིག་ཀྱང་མི་འདུག་པས་
སྙིང་རེ་རྗེ། མ་འདི་རྣམས་བདེ་བ་ཕུན་སུམ་ཚོགས་པ་དང་ལྡན་ན་ཅི་མ་རུང་། སྡུག་བསྔལ་
མཐའ་དག་དང་བྲལ་ན་ཅི་མ་རུང་སྙམ་དུ་བྱམས་སྙིང་རྗེ་ཤུགས་དྲག་ཏུ་བསྒོམ། འོ་ན་སེམས་
ཅན་ཐམས་ཅད་སྡུག་བསྔལ་ལས་སྒྲོལ་བའི་ཁུར་དེ་སུ་ལ་བབ་ན་ངེད་རང་ལ་བབ། ངེད་
རང་ལ་བབ་ཀྱང་ད་ལྟའི་གནས་སྐབས་འདི་ལྟ་བུས་སེམས་ཅན་ཐམས་ཅད་ཀྱི་དོན་ལྟ་སྨོས་
ཀྱང་ཅི་དགོས། སེམས་ཅན་གཅིག་གི་དོན་ཡང་མཐར་ཕྱིན་པར་བྱེད་ནུས་པར་མི་འདུག་



དགེ་ལྡན་སྙན་བརྒྱུད་ཀྱི་ལྟ་བ།
དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་ཐབ་ཀྱང་སེམས་ཅན་གྱི་དོན་ཉི་ཚེ་བ་མ་
གཏོགས་སེམས་ཅན་ཐམས་ཅད་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ལ་འགོད་
པའི་ནུས་པ་མེད། དེ་ལྟ་བུའི་ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་
ལ་ཡོད་པས་བདག་གིས་མ་སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་
ཤུགས་དྲག་ཏུ་བསྒོམ་མོ། །དེ་ལྟར་སོ་སོར་རྟོག་པའི་ཤེས་རབ་ཀྱིས་དཔྱད་ཅིང་ཡང་དང་
ཡང་དུ་བསམས་ལ་བློའི་འགྱུར་བ་ཅི་ཐོན་བྱ། མ་མཐའ་གོང་གི་ཚིག་དེ་རྣམས་ལན་གསུམ་
གྱི་བར་དུ་བརྗོད་ཅིང་། ཚིག་དེ་རྣམས་ལ་འཁྲིལ་ནས་བྱང་ཆུབ་ཀྱི་སེམས་གསལ་ཅི་ཐེབས་
བྱའོ། །དེ་ནས་སྐྱབས་ཡུལ་གསལ་གདབ་པ་ནི། རང་གི་མདུན་གྱི་ཐད་དྲང་གི་ནམ་མཁའི་
གནས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཤིང་ཡངས་པའི་སྟེང་
ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་དྲིན་ཅན་རྩ་བའི་བླ་མ་ཐུབ་དབང་
རྡོ་རྗེ་འཆང་ཆེན་པོ། དེ་ཉིད་ཀྱི་མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་སངས་
རྒྱས་བྱང་སེམས་དཔའ་པོ་མཁའ་འགྲོ་ཆོས་སྐྱོང་སྲུང་མའི་ཚོགས་ཀྱིས་བསྐོར་ནས་བཞུགས་
པ། དེ་དག་རང་རང་གི་མདུན་ན་གདན་ཁྲི་ཕུན་སུམ་ཚོགས་པ་ལ་རང་རང་གིས་གསུངས་
པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། ཚོགས་ཞིང་
རྣམས་ཀྱང་རང་ཉིད་ལ་དགྱེས་པའི་ཚུལ་དང༌། རང་ཉིད་ཀྱང་ཚོགས་ཞིང་རྣམས་ཀྱི་ཡོན་
ཏན་དང་ཐུགས་རྗེ་དྲན་པའི་དད་པ་ཆེན་པོའི་ངང་ནས་འདི་ལྟར་བསམ་སྟེ། །རང་གི་མཐའ་
སྐོར་དུ་མ་རྒན་སེམས་ཅན་ཐམས་ཅད་ཀྱང་སའི་དྲེག་པ་ལྟར་སྨུག་ཤིག་གེ་ཡོད་པར་གསལ་



དགེ་ལྡན་སྙན་བརྒྱུད་ཀྱི་ལྟ་བ།
བཏབ་ནས་རང་དང་སེམས་ཅན་ཐམས་ཅད་འཁོར་བར་རང་དབང་མེད་པར་འཁྱམས་ཤིང་
སྡུག་བསྔལ་གསུམ་གྱིས་བར་མཚམས་མེད་པར་མནར་ཚུལ་བསམས་པས་འཇིགས་ཤིང་
སྐྲག་པའི་བློ་ཤུགས་དྲག་བསྐྱེད་ནས། སྡུག་བསྔལ་འདི་ལས་སྐྱོབ་པའི་ནུས་པ་བླ་མ་དཀོན་
མཆོག་གསུམ་མ་གཏོགས་གཞན་སུ་ལའང་མེད་པས་བདག་དང་མ་སེམས་ཅན་ཐམས་ཅད་
དུས་འདི་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ་བླ་མ་དཀོན་མཆོག་གསུམ་ལ་སྙིང་ཐག་
པ་ནས་སྐྱབས་སུ་འགྲོ་བར་བྱའོ་སྙམ་དུ་བསམས་ལ། །རང་དང་མ་རྒན་སེམས་ཅན་ཐམས་
ཅད་ཀྱིས་མགྲིན་གཅིག་ཏུ་སྐྱབས་འགྲོ་བྱེད་པར་མོས་ནས། བླ་མ་ལ་སྐྱབས་སུ་མཆིའོ། །ཞེས་
སྐྱབས་འགྲོ་ལན་བརྒྱ་སྟོང་སོགས་དལ་བུས་བརྗོད་ཅིང་སྙིང་ནས་རེ་ལྟོས་བཅས་ཏེ་སྐྱབས་
འཚོལ། འདིའི་སྐབས་སུ་དམིགས་པ་བྱ་ཚུལ་ནི། བླ་མ་ཐུབ་དབང་རྡོ་རྗེ་འཆང་ཆེན་པོ་
དང་དེའི་མཐའ་སྐོར་གྱི་དངོས་བརྒྱུད་ཀྱི་བླ་མ་རྣམ་ཀྱི་སྐུའི་ཆ་ལས་ངོ་བོ་བླ་མ་རྣམས་ཀྱི་
སྐུ་གསུང་ཐུགས་ཀྱི་བྱིན་རླབས་ཡིན་པ་ལ་རྣམ་པ་བདུད་རྩི་སྣ་ལྔ་འོད་ཟེར་དང་བཅས་པའི་
རྒྱུན་བབས། རང་གཞན་སེམས་ཅན་ཐམསཅད་ཀྱི་ལུས་སེམས་ལ་ཞུགས་པས་ཐོག་མེད་
ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་དུ་དཔལ་ལྡན་བླ་མའི་སྐུ་ལ་བསྡོས་
པ། གསུང་བཅག་པ། ཐུགས་དཀྲུགས་པ། མ་དད་བརྙས་སྨོད་བགྱིས་པ་ལ་སོགས་པ་
མདོར་ན་བླ་མ་ལ་བརྟེན་པའི་སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་དབང་
པོའི་སྒོ་དང་བ་སྤུའི་བུ་ག་ཐམས་ཅད་ནས་ཕྱིར་ཐོན་ནས་སངས་ཏེ་དག ལུས་དྭངས་གསལ་
འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་
འཕེལ་ཞིང་རྒྱས། ཁྱད་པར་དཔལ་ལྡན་བླ་མའི་སྐུ་གསུང་ཐུགས་ཀྱི་བྱིན་རླབས་ཐམས་ཅད་



དགེ་ལྡན་སྙན་བརྒྱུད་ཀྱི་ལྟ་བ།
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། རང་དང་མ་རྒན་སེམས་
ཅན་ཐམས་ཅད་དཔལ་ལྡན་བླ་མའི་སྐྱབས་འོག་ཏུ་ཆུད་པར་བསམ་མོ། །དེ་ནས། སངས་
རྒྱས་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་བརྗོད་པས། གསང་བདེ་འཇིག་
གསུམ་ཀྱི་རྡོར་དུས་འཁོར་བསྐལ་བཟང་གི་སངས་རྒྱས་སུམ་ཅུ་སོ་ལྔ་ལ་སོགས་པའི་སྐུའི་
ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་
ཅད་ཀྱི་ལུས་སེམས་ལ་ཞུགས་པས་སྡིག་སྒྲིབ་སྦྱོང་བ་སོགས་དམིགས་པ་གོང་ལྟར་བྱའོ། །དེ་
ནས། ཆོས་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་བརྗོད་པས། སྐྱབས་
ཡུལ་སོ་སོའི་མདུན་ན་བཞུགས་པའི་ཆོས་པོ་ཏི་རྣམས་ལས་བདུད་རྩི་སྣ་ལྔ་འོད་ཟེར་དང་བཅས་
པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་སྡིག་
སྒྲིབ་སྦྱོང་བ་སོགས་དམིགས་པ་གོང་ལྟར་བྱའོ། །དེ་ནས། དགེ་འདུན་ལ་སྐྱབས་སུ་མཆིའོ།
ཞེས་སྐྱབས་འགྲོ་ལན་གང་མང་བརྗོད་པས། བྱང་སེམས་ཉན་རང་རྣམས་དང་དཔའ་བོ་
འཁའ་འགྲོ་ཆོས་སྐྱོང་སྲུང་མ་ལ་སོགས་པའི་དགེ་འདུན་དཀོན་མཆོག་རྣམས་ཀྱི་སྐུ་འི་ཆ་
ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་
ཅད་ཀྱི་ལུས་སེམས་ལ་ཞུགས་པས་སྡིག་སྒྲིབ་སྦྱོང་བ་སོགས་དམིགས་པ་གོང་ལྟར་བྱའོ། །ཁྱད་
པར་སངས་རྒྱས་རྣམས་ཀྱི་སྐུའི་ཆ་ལས་བདུད་རྩི་འབེབས་པའི་ཚེ་ངོ་བོ་སངས་རྒྱས་རྣམས་
ཀྱི་བྱིན་རླབས་ནུས་མཐུ་ཡིན་པ་ལ། རྣམ་པ་བདུད་རྩི་འོད་ཟེར་གྱི་རྣམ་པ་དང་། ཆོས་
པོ་ཏི་རྣམས་ལས་ངོ་བོ་སྤངས་རྟོགས་ཀྱི་ཡོན་ཏན་ཡིན་པ་ལ། རྣམ་པ་བདུད་རྩི་འོད་ཟེར་
གྱི་རྣམ་པ་དང་། དགེ་འདུན་རྣམས་ལས་ངོ་བོ་མཁྱེན་བརྩེ་ནུས་གསུམ་གྱི་བྱིན་རླབས་ཡིན་



དགེ་ལྡན་སྙན་བརྒྱུད་ཀྱི་ལྟ་བ། །
པ་ལ། རྣམ་པ་བདུད་རྩི་འོད་ཟེར་གྱི་རྣམ་པ་དང་། སྡིག་སྒྲིབ་སྤྱི་དང་ཁྱད་པར་དེ་དང་དེ་
ལ་བརྟེན་ནས་བསགས་པའི་སྡིག་སྒྲིབ་རྣམས་གཙོ་བོར་སྦྱོང་བའི་དམིགས་པ་བྱའོ། །དེ་
ནས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་
སྐྱབས་སུ་མཆི། །ཞེས་ལན་གང་མང་བརྗོད་ཅིང་སྐྱབས་ཡུལ་ཐམས་ཅད་ཀྱི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅད་ཐམས་ཅད་
ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་
པར་དཀོན་མཆོག་གསུམ་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག །ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་
ཅད་འཕེལ་ཞིང་རྒྱས། ཁྱད་པར་དུ་ཡང་དཀོན་མཆོག་གསུམ་གྱི་བྱིན་རླབས་ཐམས་ཅད་
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ཏེ། དཀོན་མཆོག་གསུམ་
གྱི་སྐྱབས་འོག་ཏུ་ཆུད་ཅིང་། ཇི་སྲིད་བྱང་ཆུབ་མ་ཐོབ་ཀྱི་བར་དུ་སྐྱབས་གསུམ་ནས་ཡང་
མི་གཏོང་ངོ་སྙམ་དུ་དམ་བཅའ་བརྟན་པོ་བྱའོ། །དེ་ནས་སེམས་བསྐྱེད་སྒོམ་ཚུལ་ནི། གོང་
དུ་བཤད་པ་ལྟར་རང་ཉིད་འཁོར་བ་ལ་གཏིང་ནས་ཡིད་འབྱུང་ཞིང་། དེས་སྐྲག་ནས་ལམ་
བསླབ་པ་གསུམ་ལ་ཚུལ་བཞིན་དུ་བསླབས་ན་འཁོར་བ་ལས་ཐར་བར་ནུས་མོད་ཀྱང་། ཐོག་
མ་མེད་པ་ནས་དྲིན་གྱིས་བསྐྱངས་པའི་མ་རྒན་སེམས་ཅན་རྣམས་འཁོར་བའི་མྱ་ངམ་གྱི་ཐང་
དུ་ཡལ་བར་དོར་ཏེ། རང་གཅིག་པུ་ཅི་ཐར་བྱས་ན་དེ་ལས་ཁྲེལ་ཆུང་བ་མེད་ཅིང་། རང་
ཉིད་ཀྱང་སྐྱོན་ཀུན་ཟད་ཡོན་ཏན་ཀུན་ལྡན་གྱི་གོ་འཕང་ཐོབ་པར་མི་ནུས་པས་ངེས་པར་ཐེག་
པ་ཆེན་པོའི་ལམ་དུ་འཇུག་དགོས་ལ། ཐེག་པ་ཆེན་པོའི་ལམ་གྱི་འཇུག་སྒོ་དང་གཞུང་ཤིང་



དགེ་ལྡན་སྙན་བརྒྱུད་ཀྱི་ལྟ་བ།
ནི་བྱང་ཆུབ་ཀྱི་སེམས་ཡིན་པས་དེ་སྒོམ་ཚུལ་ནི་འདི་ལྟར། རང་ཉིད་སྡུག་བསྔལ་གྱིས་མནར་
བ་བཞིན་དུ་སེམས་ཅན་ཐམས་ཅད་ཀྱང་སྡུག་བསྔལ་གྱིས་མནར། སྡུག་བསྔལ་གྱིས་མནར་
བའི་སེམས་ཅད་རང་གི་དྲིན་ཅན་གྱི་མ་ཤ་སྟག་ཡིན། མ་མ་བྱས་བྱ་བ་གཅིག་ཀྱང་མེད།
མ་བྱས་པ་ལ་གྲངས་ཀྱིས་མི་ཆོད། མ་ནམ་བྱས་རེས་ཀྱིས་ཚེ་འདིའི་མས་དྲིན་གྱིས་བསྐྱངས་
པ་ལྟར་དྲིན་གྱིས་བསྐྱངས་པས་དྲིན་ཤིན་ཏུ་ཆེ། དྲིན་ཅན་གྱི་མ་འདི་རྣམས་བདེ་བ་འདོད་
ཀྱང་བླང་དོར་གོ་ལོག་ཏུ་སྤྱད་པས་སྡུག་བསྔལ་འབའ་ཞིག་མྱོང་བ་ལས་བདེ་བའི་སྐབས་སྐད་
ཅིག་ཀྱང་མི་འདུག་པས་སྙིང་རེ་རྗེ། མ་རྒན་འདི་རྣམས་བདེ་བ་དང་བདེ་བའི་རྒྱུ་ཕུན་སུམ་
ཚོགས་པ་མཐའ་དག་དང་ལྡན་ན་ཅི་མ་རུང་། ལྡན་པར་གྱུར་ཅིག །ལྡན་པར་བདག་གིས་
བྱའོ་སྙམ་དུ་བྱམས་པ་དང་། མ་རྒན་འདི་རྣམས་སྡུག་བསྔལ་དང་སྡུག་བསྔལ་གྱི་རྒྱུ་མཐའ་
དག་དང་བྲལ་ན་ཅི་མ་རུང་། བྲལ་བར་གྱུར་ཅིག །བྲལ་བར་བདག་གིས་བྱའོ་སྙམ་དུ་
སྙིང་རྗེ་ཤུགས་དྲག་ཏུ་བསྒོམ། འོ་ན་སེམས་ཅན་ཐམས་ཅད་སྡུག་བསྔལ་ལས་སྒྲོལ་བའི་
ཁུར་དེ་སུ་ལ་བབ་ན་དེ་རང་ལ་བབ་པས། ཀྱེ་མ་བདག་གིས་མ་རྒན་སེམས་ཅན་འདི་དག་
སྡུག་བསྔལ་ཐམས་ཅད་ལས་བསྒྲལ། བདེ་བ་མཐའ་དག་ལ་འགོད་པར་བྱ། ཁྱད་པར་
སྒྲིབ་གཉིས་བག་ཆགས་དང་བཅས་པ་སྤངས་པའི་སངས་རྒྱས་ཀྱི་གོ་འཕང་ལ་ཅི་ནས་ཀྱང་
འགོད་པར་བྱའོ་སྙམ་དུ་ལྷག་བསམ་ཤུགས་དྲག་བསྒོམ། དེ་ལྟར་ལྷག་བསམ་རྣམ་དག་
ཤུགས་དྲག་པོའི་མཐུས་བྱང་ཆུབ་ཀྱི་སེམས་སྒོམ་ཚུལ་ནི་མ་རྒན་སེམས་ཅན་འདི་རྣམས་
སྒྲོལ་བའི་ཁུར་ངེད་རང་ལ་བབ་ཀྱང་། ད་ལྟའི་གནས་སྐབས་འདི་ལྟ་བུས་སེམས་ཅན་ཐམས་
ཅད་ཀྱི་དོན་ལྟ་སྨོས་ཀྱང་ཅི་དགོས། སེམས་ཅན་གཅིག་གི་དོན་ཡང་མཐར་ཕྱིན་པ་བྱེད་



དགེ་ལྡན་སྙན་བརྒྱུད་ཀྱི་ལྟ་བ།
ནུས་པར་མི་འདུག །དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་ཐོབ་ཀྱང་སེམས་ཅན་
གྱི་དོན་ཉི་ཚེ་བ་མ་གཏོགས་སེམས་ཅན་ཐམས་ཅད་ཡང་དག་པར་རྫོགས་པའི་སངས་རྒྱས་
ཀྱི་ས་ལ་འགོད་པའི་ནུས་པ་མེད། དེ་ལྟ་བུའི་ནུས་པ་སུ་ལ་ཡོད་ན་ཡང་དག་པར་རྫོགས་པའི་
སངས་རྒྱས་ལ་ཡོད་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་བྱང་ཆུབ་
ཀྱི་སེམས་ཤུགས་དྲག་ཏུ་བསྒོམ་མོ། །དེ་ལྟར་སོ་སོར་རྟོག་པའི་ཤེས་རབ་ཀྱིས་དཔྱད་ཅིང་
ཡང་དང་ཡང་དུ་བསམས་ལ་བློའི་འགྱུར་བ་ཅི་ཐོན་བྱས་ལ། བདག་གིས་སྦྱིན་སོགས་བགྱིས་
པའི་ཚོགས་རྣམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་
མང་དུ་བརྗོད། དེ་ལྟར་བྱང་ཆུབ་ཀྱི་སེམས་ཤུགས་དྲག་ཏུ་བསྒོམས་པས་བླ་མ་རྡོ་རྗེ་འཆང་
ཆེན་པོ་དགྱེས་ནས་རང་འདྲ་གཉིས་པ་ཞིག་ཆད་དེ་རང་ལ་ཐིམ་པས་རང་ཉིད་ཀྱང་ཐུབ་དབང་
རྡོ་རྗེ་འཆང་གི་སྐུར་གྱུར། དེ་ལས་འོད་ཟེར་འཕྲོས་ཏེ་མཐའ་སྐོར་གྱི་སེམས་ཅན་རྣམས་
ལ་ཕོག་པས་སེམས་ཅན་རྣམས་ཀྱང་སྐད་ཅིག་ལ་སྡིག་སྒྲིབ་དག་ནས་སངས་རྒྱས་པར་བསམ།
མ་དག་པའི་སྣོད་རྣམས་ཀྱང་སྦྱངས་ཏེ་དག་པའི་ཞིང་དུ་གྱུར་པར་བསམས་ལ། དག་པ་
རབ་འབྱམས་ཀྱི་ངང་དུ་སེམས་དགའ་སྤྲོ་དང་བཅས་ཅུང་ཟད་མཉམ་པར་འཇོག་གོ །འདི་
ནི་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་སྒོམ་ཚུལ་གྲུབ་ཆེན་དབེན་ས་པའི་མན་ངག་
ཁྱད་པར་ཅན་ཞིག་ཡིན་ནོ། །དེ་ནས་ཚད་མེད་བཞི་སྒོམ་ཚུལ་ནི། རང་དང་ཕ་མ་སེམས་
ཅན་ཐམས་ཅད་ཐོག་མ་མེད་པ་ནས་ད་བར་དུ་འཁོར་བར་འཁོར་ནས་རང་དབང་མེད་པར་
སྡུག་བསྔལ་སྣ་ཚོགས་ཤིག་མྱོང་བ་འདི་རྒྱུ་གང་གི་དབང་གིས་བྱུང་སྙམ་དུ་བསམས་པ་ན།།



དགེ་ལྡན་སྙན་བརྒྱུད་ཀྱི་ལྟ་བ།
གང་ཟག་གཞན་གྱིས་སྡུག་བསྔལ་མྱོང་དུ་བཅུག་པ་མིན་གྱི། རང་རྒྱུད་ཀྱི་བདག་འཛིན་འགོང་
པོའི་མཐུས་རང་ཕྱོགས་ལ་ཆགས་པ་དང་གཞན་ཕྱོགས་ལ་ཆགས་པ་དང་གཞན་ཕྱོགས་ལ་
སྡང་པའི་དབང་གིས་ལས་བསགས། ལས་ཀྱི་དབང་གིས་འཁོར་བར་འཁོར་ནས་སྡུག་བསྔལ་
མྱོང་བ་ཡིན་པར་འདུག །དེས་ན་བདག་དང་མ་རྒན་སེམས་ཅན་ཐམས་ཅད་ཉེ་རིང་ཆགས་
སྡང་དང་བྲལ་བའི་བཏང་སྙོམས་ལ་གནས་ན་ཅི་མ་རུང་། གནས་པར་གྱུར་ཅིག །གནས་
པར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང་། ལྡན་པར་གྱུར་ཅིག །ལྡན་
པར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་
ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང༌། བྲལ་བར་
གྱུར་ཅིག །བྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིསན་གྱིས་
བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དམ་པ་དང་མ་བྲལ་
ན་ཅི་མ་རུང༌། མི་འབྲལ་བར་གྱུར་ཅིག །མི་འབྲལ་བར་བདག་གིས་བྱའོ། །དེ་ལྟར་
བྱེད་ནུས་པར་བླ་མ་ལྷས་བྱིས་གྱིས་བརླབ་ཏུ་གསོལ། ཞེས་གསོལ་བ་བཏབ་པས་ཚོགས་
ཞིང་ཐམས་ཅད་ཀྱི་སྐུ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་
གཞན་སེམས་ཅན་ཐམས་ཅད་ཀྱིལུས་སེམས་ལ་ཞུགས་པས་ཐོག་མེད་ནས་བསགས་པའི་
སྡིག་སྒྲིབ་ཐམས་ཅད་དང་། ཁྱད་པར་དུ་ཡང་རང་གཞན་སེམས་ཅན་ཐམས་ཅད་ཚད་
མེད་བཞི་སྒོམ་པ་ལ་བར་དུ་གཅོད་པའི་ནད་གདོན་སྡིག་སྒྲིབ་ཐམས་ཅད་བྱང་ཞིང་དག ལུས་
དྭངས་གསལ་འོད་ཀྱིརང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་



དགེ་ལྡན་སྙན་བརྒྱུད་ཀྱི་ལྟ་བ།
ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་རང་གཞན་སེམས་ཅན་ཐམས་ཅད་
ཚད་མེད་བཞི་ལ་གནས་པར་བསམ་མོ། །དེ་ནས་ཁྱད་པར་གྱི་སེམས་བསྐྱེད་སྒོམ་ཚུལ་
ནི། མ་སེམས་ཅན་ཐམས་ཅད་ཀྱི་དོན་མྱུར་བ་མྱུར་བར་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་
རྣལ་འབྱོར་གྱི་སྒོ་ནས་ལམ་གྱི་ལུས་ཡོངས་སུ་རྫོགས་པའི་མན་ངག་ཟབ་མོ་ཉམས་སུ་བླང་
བར་བགྱིའོ་སྙམ་པ་ལན་མང་དུ་བྱ་ཞིང་འདུན་པ་ཤུགས་དྲག་བསྐྱེད་དོ། །སྐྱབས་འགྲོ་སེམས་
བསྐྱེད་བྱ་ཚུལ་མཁས་གྲུབ་སངས་རྒྱས་ཡེ་ཤེས་ཀྱི་གསུང་ལྟར་སྐྱབས་འགྲོའི་ཚིག་རྣམས་
རྒྱ་སྐད་དུ་བྱེད་ན། །བདེ་ཆེན་ངང་ལས་རང་ཉིད་བླ་མ་ལྷ། །གང་དེར་གསལ་བའི་སྐུ་
ལས་འོད་ཟེར་ཚོགས། །ཕྱོགས་བཅུར་འཕྲོས་ནས་སྣོད་བཅུད་བྱིན་བརླབས་པས། །དག་
པ་རབ་འབྱམས་འབའ་ཞིག་ཡོན་ཏན་གྱི། །བཀོད་པའི་ཁྱད་པར་ཕུན་སུམ་ཚོགས་པར་གྱུར།
རབ་དཀར་དགེ་སེམས་ཆེན་པོའི་རང་ཉིད་ནས། །བདག་དང་མཁའ་མཉམ་མ་རྒན་སེམས་
ཅན་རྣམས། །དེང་ནས་ཇི་སྲིད་བྱང་ཆུབ་སྙིང་པོའི་བར། །བླ་མ་དཀོན་མཆོག་གསུམ་
ལ་སྐྱབས་སུ་འགྲོ །ན་མོ་གུ་རུ་བྷྱ། ན་མོ་བུདྡྷ་ཡ། ན་མོ་དྷཱརྨ་ཡ། ན་མོ་སདྡྷཱ་ཡ། ཞེས་
འདོན་རྒྱུན་ཡོད་པ་ལྟར་འདོན་ཞིང་དམིགས་པ་རྣམས་གོང་བཞིན་བྱའོ། །སེམས་བསྐྱེད་
མཁས་གྲུབ་སངས་རྒྱས་ཡེ་ཤེས་ཀྱི་གསུང་ལྟར་བྱ་ཚུལ་ནི། མ་སེམས་ཅན་ཀུན་གྱི་དོན་
གྱི་ཕྱིར། །བདག་ཉིད་བླ་མ་ལྷར་གྱུར་ནས། །སེམས་ཅན་ཐམས་ཅད་བླ་མ་ལྷའི། །གོ་
འཕང་མཆོག་ལ་འགོད་པར་བྱ། །མ་སེམས་ཅན་ཐམས་ཅད་ཀྱི་དོན་དུ་བདག་གིས་ཚེ་འདི་
ཉིད་ལ་མྱུར་བ་མྱུར་བར་གདོད་མའི་སངས་རྒྱས་བླ་མ་ལྷའི་གོ་འཕང་མངོན་དུ་བྱས། མ་



དགེ་ལྡན་སྙན་བརྒྱུད་ཀྱི་ལྟ་བ།
སེམས་ཅན་ཐམས་ཅད་སྡུག་བསྔལ་ལས་བསྒྲལ། བདེ་ཆེན་སངས་རྒྱས་ཀྱི་ས་ལ་འགོད་
པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་
འདོན་རྒྱུན་ཡོད་པ་ལྟར་ལན་གང་མང་བྱའོ། །དེ་ལྟར་སྐྱབས་འགྲོ་སེམས་བསྐྱེད་ནན་ཏན་
དུ་བྱས་པའི་མཐར་སྐྱབས་ཡུལ་རྣམས་མཐའ་ནས་རིམ་བཞིན་བསྡུས་ཏེ་ཐུབ་དབང་རྡོ་རྗེ་
འཆང་ལ་ཐིམ། ཐུབ་དབང་རྡོ་རྗེ་འཆང་ཡང་འོད་དུ་ཞུ་ནས་རང་གི་སྨིན་མཚམས་སུ་ཐིམ་
པས་རྒྱུད་བྱིན་གྱིས་བརླབས་པའི་མོས་པ་བྱའོ། །དེ་ནས་རང་ཡང་མི་དམིགས་པ་སྟོང་པ་
ཉིད་དུ་བསམས་ལ་ལྟ་ཐོག་ཏུ་བཞག །དེའི་ངང་ནས་གསང་བདེ་འཇིགས་གསུམ་སོགས་
ལྷག་པའི་ལྷ་གང་རུང་གི་སྐུར་ལངས་པའི་མོས་པ་བྱ། དེ་ཡང་ཡི་དམ་རྡོ་རྗེ་འཇིགས་བྱེད་
ལྟ་བུ་ལ་གཙོ་བོར་བྱེད་ན། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་
ཕྱག་གཉིས་ཀྱིས་གྲི་གུགས་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་
མོས་པ་བྱས་ལ་ང་རྒྱལ་དང་གསལ་སྣང་ཅི་ཐོན་བྱ། དེ་ནས་རང་ལྷར་གསལ་བའི་སྐུ་ལས་
འོད་ཟེར་འཕྲོས་སྣོད་བཅུད་ཐམས་ཅད་ཀྱི་མ་དག་པ་སྦྱངས། སྣོད་ཐམས་ཅད་གཞལ་ཡས་
ཁང་དང་བཅུད་ཐམས་ཅད་ལྷ་དང་ལྷ་མོའི་རང་བཞིན་གྱི་དག་པ་རབ་འབྱམས་འབའ་ཞིག་
ཏུ་གྱུར་པའི་མོས་པ་བརྟན་པོ་བྱའོ། །དེ་ནས་མཆོད་པ་བྱིན་གྱིས་བརླབས་པ་ནི། རྒྱས་
པར་བྱེད་ན་སྒྲུབ་ཐབས་ལས་འབྱུང་བ་ལྟར་ནང་མཆོད་བྱིན་རླབས། མཆོད་གཏོར་བྱིན་
རླབས་རྣམས་བྱ། བསྡུ་ན་ཨོ་ཨཱ་ཧཱུྃ་ལན་གསུམ་བརྗོད་ནས་སྦྱངས་རྟོགས་སྦར་གསུམ་
གྱི་དམིགས་པ་བྱས་ཏེ་བྱིན་གྱིས་བརླབ། དེ་ལྟར་བྱིན་གྱིས་བརླབས་པའི་མཆོད་པ་དེ་རྣམས་
ངོ་བོ་གཉིས་སུ་མེད་པའི་ཡེ་ཤེས་པ་ལ་རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་



དགེ་ལྡན་སྙན་བརྒྱུད་ཀྱི་ལྟ་བ།
ཚོགས་ཞིང་མཐའ་དག་གི་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་སྟོང་གི་ཡེ་
ཤེས་ཁྱད་པར་ཅན་བསྐྱེད་པར་ནུས་པའི་ཁྱད་པར་གསུམ་དང་ལྡན་པ་ས་དང་བར་སྣང་གི་
ཁྱོན་ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་སྤྲིན་དམ་རྫས་སྤྱན་གཟིགས་
བསམ་གྱིས་མི་ཁྱབ་པས་གང་བར་བསམ་མོ། །དེ་ནས་བླ་མ་ལྷའི་རྣལ་འབྱོར་དངོས་གཞི་
སྒོམ་ཚུལ་ལ། ཐོག་མར་ཚོགས་ཞིང་གསལ་གདབ་པ་ནི། བདེ་སྟོང་དབྱེར་མེད་ལྷ་ལམ་
ཡངས་པར་ཀུན་བཟང་མཆོད་སྤྲིན་འཁྲིགས་པའི་དབུས། །ཞེས་སོགས་དལ་བུས་འདོན་
ཞིང་། རང་གི་མདུན་གྱི་ཐད་དྲང་གི་ནམ་མཁར་ཀུན་བཟང་མཆོད་པའི་སྤྲིན་ཕུང་བསམ་
གྱིས་མི་ཁྱབ་པ་བར་མཚམས་མེད་པར་འཁྲིགས་པའི་དབུས་སུ་དཔག་བསམ་གྱི་ཤིང་སྡོང་
པོ་ཡལ་ག་ལོ་མ་མེ་ཏོག་འབྲས་བུ་དང་བཅས་པ་ཐམས་ཅད་ཀྱང་རིན་པོ་ཆེ་སྣ་ཚོགས་ལས་
གྲུབ་པ། ཤིང་དེ་མཐོང་བ་དང་། ཤིང་དེའི་དྲི་ཚོར་བ་དང་། ཤིང་དེ་ལ་རེག་པ་དང་།
ཤིང་དེའི་ཡལ་ག་རླུང་གིས་བསྐྱོད་པའི་སྒྲ་རྣ་བའི་ལམ་དུ་ཐོས་པ་ཐམས་ཅད་ཀྱི་ལུས་སེམས་
ཀྱི་གདུང་བ་ཞི་ཞིང་། ཡང་ན་གང་བསམ་ཐམས་ཅད་འབད་མེད་དུ་འགྲུབ་པ་བདེ་བ་ཅན་
གྱི་ཞིང་བཀོད་ཀྱི་མདོ་ལས་འབྱུང་བ་དང་མཚུངས་པའི་རིན་པོ་ཆེའི་ཤིང་དེའི་རྩེ་མོར་མེ་
ཏོག་འདབ་མ་ཡངས་ཤིང་རྒྱ་ཆེ་བ། དེའི་སྟེང་དུ་མི་འཇིགས་པ་བཞི་དང་དབང་ཕྱུག་བརྒྱད་
མཚོན་པའི་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་
དུ་སྣ་ཚོགས་པདྨ་འདབ་མ་བསམ་གྱིས་མི་ཁྱབ་པ་དང་ལྡན་པ། བང་རིམ་བཅུ་གཅིག་ཡོད་
པའི་འདབ་མ་འོག་མས་སེང་ཁྲིའི་ཟུར་ཅུང་ཟད་ཁེབས་པ། སྟེང་རྣམས་རྒྱ་ཇེ་ཆུང་དང་
དཔངས་ཇེ་མཐོ་སོང་བའི་དབུས་ཀྱི་པད་འདབ་བཞི་པའི་ལྟེ་བར་ཟེའི་འབྲུའི་སྟེང་དུ་ཤེས་རབ་



16
དགེ་ལྡན་སྙན་བརྒྱུད་ཀྱི་ལྟ་བ།
མཚོན་པའི་ཉི་མའིདཀྱིལ་འཁོར་དང་། ཐབས་མཚོན་པའི་ཟླ་བའི་དཀྱིལ་འཁོར་གྱི་སྟེང་
དུ་བཀའ་དྲིན་གསུམ་ལྡན་དྲིན་ཅན་རྩ་བའི་བླ་མ་དེ་ཉིད་རྣམ་པ་ཆོས་ཀྱི་རྒྱལ་པོ་ཙོང་ཁ་པ་
ཆེན་པོའི་རྣམ་པ་ཅན་ཞལ་གཅིག་ཕྱག་གཉིས་པ། སྐུ་མདོག་དཀར་ལ་དམར་བའི་མདངས་
ཆགས་པ་ཞལ་འཛུམ་དགྱེས་པའི་ཉམས་དང་ལྡན་པ། ཕྱག་གཡས་ཐུགས་ཀར་ཆོས་འཆད་
དང་གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། ཕྱག་
གཉིས་ཀྱིས་ཨུཏྤལའི་ཡུ་བ་བཟུང་བའི་རྩེ་མོ་སྐུ་དཔུང་གཡས་གཡོན་གྱི་ཐད་དུ་མེ་ཏོག་ཁ་
བྱེ་བའི་སྟེང་དུ་གླེགས་རལ་གྱིས་མཚན་པ། དབུ་ལ་པཎ་ཞྭ་གསེར་གྱི་མདོག་ཅན་དང་སྐུ་
ལ་ཆོས་གོས་རྣམ་གསུམ་མཛེས་པར་གསོལ་བ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ།
དེའི་ཐུགས་ཀར་ཐུབ་པའི་དབང་པོ། དེའི་ཐུགས་ཀར་རྒྱལ་བ་རྡོ་རྗེ་འཆང་ཡུམ་རྡོ་རྗེ་དབྱིངས་
ཀྱི་དབང་ཕྱུག་མ་དང་བཅས་པ་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟས་ཀླུབས་པ།
མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན། དེ་གསུམ་གའི་སྐུ་ལས་
འོད་ཟེར་བསམ་གྱིས་མི་ཁྱབ་པ་ཕྱོགས་བཅུར་འགྲོ་བ་འཇའ་ཚོན་སྣ་ལྔས་བསྐོར་བའི་དབུས་
ན་བཞུགས་པ། བླ་མའི་སྤྱི་བོ་ལ་སོགས་པའི་གནས་རྣམས་སུ་རྒྱལ་བ་རྣམ་སྣང་ལ་སོགས་
པའི་ལྷ་སོ་གཉིས་བཀོད་དེ། ཕྱི་རྒྱལ་བ་ཙོང་ཁ་པའི་རྣམ་པ་ལ་ནང་གསང་བ་འདུས་པའི་
ལྷ་ཚོགས་ཀྱིས་གང་བ། བླ་མའི་ཕུང་ཁམས་སྐྱེ་མཆེད་རྣམས་ལྷ་དེ་དང་དེའི་རྣམ་པར་ཤར་
བ། བ་སྤུའི་བུ་ག་རེ་རེ་ན་ཡང་སངས་རྒྱས་ཀྱི་ཞིང་མང་དུ་སྣང་བ། སྐུའི་འོད་ཟེར་རྣམས་
ཀྱང་ཕྱོགས་སྐྱོང་བཅོ་ལྔ་ལ་སོགས་པར་ཤར་བ། ཐུགས་ཀ་ནས་འོད་ཟེར་གཡས་གཡོན་
སྟེང་ཕྱོགས་རྣམས་སུ་འཕྲོས་པའི་སྣེ་ལ་རྒྱ་ཆེན་སྤྱོད་བརྒྱུད། ཟབ་མོ་ལྟ་བརྒྱུད། ཉམས་



17
དགེ་ལྡན་སྙན་བརྒྱུད་ཀྱི་ལྟ་བ།
ལེན་བྱིན་རླབས་བརྒྱུད་པའི་བླ་མ་རྣམས་བཞུགས་པ། སྟེང་དུ་བྱིན་རླབས་ཉེ་བརྒྱུད་ཀྱི་བླ་
མ་རྣམས་རྗེ་བཙུན་འཇམ་པའི་དབྱངས་ཀྱི་རྣམ་པ་ཅན་མཐོ་བརྩེགས་སུ་བཞུགས་པ། མཐའ་
སྐོར་དུ་བང་རིམ་ལ་ཡི་དམ་སངས་རྒྱས་བྱང་སེམས་ཉན་རང་དཔའ་བོ་མཁའ་འགྲོ་བསྟན་
སྲུང་ཡེ་ཤེས་པའི་ཚོགས་དང་བཅས་པས་བསྐོར་ནས་བཞུགས་པའི་སྤྱི་བོར་སངས་རྒྱས་ཐམས་
ཅད་ཀྱི་སྐུ་རྡོ་རྗེའི་ངོ་བོ་ཨོ་ཡིག་དཀར་པོ། མགྲོན་པར་སངས་རྒྱས་ཐམས་ཅད་ཀྱི་གསུང་
རྡོ་རྗེའི་ངོ་བོ་ཨཱ་ཡིག་དམར་པོ། ཐུགས་ཀར་སངས་རྒྱས་ཐམས་ཅད་ཀྱི་ཐུགས་རྡོ་རྗེའི་
ངོ་བོ་ཧཱུཾ་ཡིག་སྔོན་པོ་གསལ་བཏབ། ཐུགས་ཀའི་ཧཱུཾ་ལས་འོད་ཟེར་འཕྲོས་རང་བཞིན་གྱི་
གནས་ནས་ཡེ་ཤེས་པ་སྤྱན་དྲངས་ལ་བསྟིམ། སླར་ཡང་ཕྱོགས་བཅུའི་རྒྱལ་བ་སྲས་དང་
བཅས་པ་ཐམས་ཅད་སྤྱན་དྲངས་ལ་བསྟིམས་ཏེ་སྐྱབས་གསུམ་མ་ལུས་འདུས་པའི་ངོ་བོར་
བསྒོམ་མོ། །དེ་ནས་བླ་མ་ལྷ་ཚོགས་ལ་མཆོད་པ་འབུལ་བ་ནི། ལམ་རྒྱུད་ལ་སྐྱེ་བའི་མཐུན་
རྐྱེན་ཚོགས་བསགས་པ་དང༌། འགལ་རྐྱེན་སྒྲིབ་པ་སྦྱོང་བའི་ལྷན་ཅིག་བྱེད་རྐྱེན་དང་མི་
ལྡན་པར་ཉེར་ལེན་གྱི་རྒྱུ་དམིགས་རྣམ་སྐྱོང་བ་ཙམ་ལ་འབད་ཀྱང་ལམ་རྒྱུད་ལ་སྐྱེ་དཀའ་
ཞིང༌། ཅུང་ཟད་རེ་སྐྱེས་ཀྱང་མཐར་ཕྱིན་པ་མི་འོང་བས་བསགས་སྦྱང་གིས་རྒྱུད་སྦྱང་བ་
ཤིན་ཏུ་གལ་ཆེ་ཞིང་། དེ་ཡང་རྒྱུད་དང་གྲུབ་ཆེན་གྱི་གཞུང་རྣམས་ལས་རྒྱ་ཆེར་བསྔགས་
པ་ལྟར་ཕྱོགས་བཅུའི་སངས་རྒྱས་ཐམས་ཅད་མཆོད་པ་བས་བླ་མ་མཆོད་པ་ཕན་ཡོན་ཆེ་
བ་དང་། བླ་མའི་ལུས་ལ་རྒྱལ་བ་ཐམས་ཅད་བཞུགས་ནས་མཆོད་པ་བཞེས་པ་དང་། བླ་
མ་སངས་རྒྱས་ཀུན་འདུས་སུ་གསུངས་པས་བླ་མ་མཆོད་པས་སངས་རྒྱས་ཐམས་ཅད་མཆོད་
པར་འགྱུར་བ་སོགས་བསོད་ནསམ་གསོག་པའི་ཞིང་མཐར་ཐུག་ཡིན་པའི་ཚུལ་ལ་ངེས་པ་



དགེ་ལྡན་སྙན་བརྒྱུད་ཀྱི་ལྟ་བ།
བརྟན་པོ་བསྐྱེད་ནས། གང་གི་ཐུགས་རྗེས་བདེ་བ་ཆེན་པོའི་དབྱིངས། །ཞེས་སོགས་དལ་
བུས་འདོན་ཞིང་ལུས་ངག་ཡིད་གསུམ་གྱི་སྒོ་ནས་ཕྱག་འཚལ་བ་དང༌། ཕྱི་ནང་གསང་བ་
དེ་ཁོ་ན་ཉིད་ཀྱི་མཆོད་པ་དང་། བདག་ཉིད་བྲན་དུ་འབུལ་བ་རྣམས་དམིགས་པ་གསལ་པོས་
ནན་ཏན་དུ་བྱའོ། །དེ་ནས། དཀོན་མཆོག་གསུམ་ལ་བདག་སྐྱབས་མཆི། །ཞེས་སོགས་
དང༌། སངས་རྒྱས་བྱང་ཆུབ་སེམས་དཔའ་ཀུན། །ཞེས་སོགས་བྱང་སེམས་དང་སྔགས་
ཀྱི་སྡོམ་པ་གཟུང་བའི་ཆོ་ག་བྱེད་པ་ཡང་སྒྲུབ་པའི་མཆོད་པར་འགྱུར་བས་བྱ་ཞིང་། དེ་ནས་
མཚམས་འདིར་སྡོམ་གསུམ་སོ་སོའི་བཤགས་པ་དང་། ལྷག་པར་ལྟུང་བཤགས་ཕྱག་དང་
བཅས་པ་ལ་འབད་པ་གནད་ཆེ་སྟེ། རྗེ་ཐམས་ཅད་མཁྱེན་པས་ལྟུང་བཤགས་ཕྱག་དང་བཅས་
པ་ལ་འབད་པས་སངས་རྒྱས་བྱང་སེམས་མང་པོའི་ཞལ་གཟིགས་ཤིང་། དེ་བཞིན་དུ་རྗེ་
བཙུན་འཇམ་དཔལ་རྒྱ་མཚོ་སོགས་བླ་མ་གོང་མ་རྣམས་ཀྱིས་ལྟུང་བཤགས་དང་ཕྱག་སྦྲེལ་
བ་ལ་འབད་པས་ཡོན་ཏན་བརྙེས་པའི་ལོ་རྒྱུས་མང་དུ་སྣང་བ་དང་། ལྷག་པར་སྤྱོད་འཇུག་
ལས། །ཉིན་དང་མཚན་མོ་ལན་གསུམ་དུ། །ཕུང་པོ་གསུམ་པ་གདོན་བྱ་ཞིང་། ། རྒྱལ་
དང་བྱང་ཆུབ་སེམས་བསྟེན་པས། །ལྟུང་པའི་ལྷག་མ་དེ་ཞི་བྱ། །ཞེས་བྱང་སེམས་ཀྱི་
བསླབ་བྱར་ཡང་གསུངས་པས་གལ་ཆེའོ། །དེ་ནས་བཤགས་པ་དང་། རྗེས་སུ་ཡི་རང་
བ་དང་། ཆོས་འཁོར་བསྐོར་བར་བསྐུལ་བ་དང་། མྱ་ངན་ལས་མི་འདའ་བར་བཞུགས་
སུ་གསོལ་བ་འདེབས་པ་དང་། དགེ་བའི་རྩ་བའི་ཅི་མཆིས་བཀའ་དྲིན་གསུམ་ལྡན་བླ་མ་
མཆོག་གིསཚེ་རབས་ཐམས་ཅད་དུ་འབྲལ་བ་མེད་པར་རྗེས་སུ་འཛིན་པ་དང་། དེའི་མཐུས་
ལམ་ཐུན་མོང་བ་དང་ཐུམ་མོང་མིན་པ་ཟབ་ལམ་རིམ་པ་གཉིས་ཀྱི་རྣལ་འབྱོར་མྱུར་དུ་མཐར་



19
དགེ་ལྡན་སྙན་བརྒྱུད་ཀྱི་ལྟ་བ།
ཕྱིན་ཏེ་ཟུང་འཇུག་རྡོ་རྗེ་འཆང་གི་གོ་འཕང་མྱུར་དུ་ཐོབ་པའི་རྒྱུར་བསྔོ་བ་རྣམས་འདུན་པ་
དྲག་པོས་བྱའོ། །དེ་ལྟར་ཡན་ལག་བདུན་པ་ཕུལ་ནས་དམིགས་པ་གསལ་བར་བྱས་ལ་མཎྜལ་
རྒྱས་པ་ཕུལ་ཏེ། བཤེས་གཉེན་ལ་གུས་པ་ནས་བཟུང་སྟེ་ཟུང་འཇུག་གི་བར་གྱི་མདོ་སྔགས་
གཉིས་ཀའི་ལམ་གྱི་རྟོགས་པ་མཐའ་དག་མྱུར་དུ་རྒྱུད་ལ་སྐྱེ་བ་དང་། དེ་དག་གི་འགལ་རྐྱེན་
མཐའ་དག་ཞི་བ་དང་། མཐུན་རྐྱེན་མཐའ་དག་འགྲུབ་པའི་གསོལ་བ་ཤུགས་དྲག་ཏུ་གདབ་
བོ། །དེ་ནས་བཤེས་གཉེན་བསྟེན་པའི་ཕན་ཡོན། མ་བསྟེན་པའི་ཉེས་དམིགས་རྣམས་མདོ་
རྒྱུད་ཐམས་ཅད་ནས་ལན་ཅིག་མིན་པར་གསུངས་ཤིང་། ལྷག་པར་རྒྱུད་སྡེ་རིན་པོ་ཆེན་
རྣམས་ནས་དངོས་གྲུབ་ཐམས་ཅད་ཀྱི་རྩ་བ་བླ་མ་ཉིད་ཡིན་པ་དང་། བླ་མ་ཚུལ་བཞིན་དུ་
བསྟེན་ན་ཚེ་གཅིག་ལུས་གཅིག་ལ་ཟུང་འཇུག་གི་སྐུ་འགྲུབ་པར་ནུས་ཤིང་། བླ་མའི་དམ་
ཚིག་ཡལ་བར་དོར་ནས་དཀའ་སྤྱད་དང་སྙིང་རུས་ཆེན་པོས་ཐོས་བསམ་སྒོམ་གསུམ་ལ་
འབད་པ་ཅི་བྱས་ཀྱང་དངོས་གྲུབ་གང་ཡང་འགྲུབ་པའི་གནས་མེད་པར་གསུངས་པ་རྣམས་
ལ་ཡང་དང་ཡང་དུ་བསམ་ནས་ངེས་པ་བསྐྱེད་ལ་བླ་མ་ལ་དད་གུས་ཤུགས་དྲག་ཏུ་སྦྱོང་ཞིང་།
ལྷག་པར་བཀའ་དྲིན་གསུམ་ལྡན་གྱི་བླ་མ་དེ་ཉིད་མཚན་ཐོས་པ་ཙམ་གྱིས་ཡང་ངན་འགྲོའི་
འཇིགས་པ་འཕྲོག་ཅིང་། དྲན་པ་ཙམ་གྱིས་འཁོར་བའི་སྡུག་བསྔལ་སེལ་བ། གསོལ་བ་
བཏབ་ན་དངོས་གྲུབ་ཐམས་ཅད་བདེ་བླག་ཏུ་སྩོལ་བར་མཛད་པའི་སྐྱབས་གནས་བསླུ་བ་མེད་
པ་དཀོན་མཆོག་གསུམ་འདུས་པའི་བདག་ཉིད་དུ་བསམས་ལ། རེ་ས་གཞན་ན་མེད་པའི་
བློ་ལྟོས་བཅས་ཏེ་ལུས་ཀྱི་བ་སྤུ་ལྡང་། མིག་ནས་མཆི་མ་འཁྲུག་པ་སོགས་ཀྱི་གདུང་ཤུགས་
དྲག་པོའི་སྒོ་ནས་གསོལ་བ་འདེབས་ཤིང་། དགའ་ལྡན་ཕྱག་རྒྱ་ཆེན་པོའི་བྱིན་རླབས་ཉེ་བརྒྱུད་



དགེ་ལྡན་སྙན་བརྒྱུད་ཀྱི་ལྟ་བ།
ཀྱི་བླ་མ་རྣམས་ལ་གསོལ་འདེབས་ཤུགས་དྲག་ཏུ་བྱ། ལྷག་པར། དངོས་གྲུབ་ཀུན་འབྱུང་
ཐུབ་དབང་རྡོ་རྗེ་འཆང་། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་
མེད་མཁྱེན་པའི་དབང་པོ་འཇམ་པའི་དབྱངས། །བདུད་དཔུང་མ་ལུས་འཇོམས་མཛད་
གསང་བའི་བདག །གངས་ཅན་མཁས་པའི་གཙུག་རྒྱན་བློ་བཟང་གྲགས། །སྐྱབས་གསུམ་
ཀུན་འདུས་བླ་མ་སངས་རྒྱས་ལ། །སྒོ་གསུམ་གུས་པའི་སྒོ་ནས་གསོལ་བ་འདེབས། །རང་
གཞན་སྨིན་ཅིང་གྲོལ་བར་བྱིན་གྱིས་རློབས། །མཆོག་དང་ཐུན་མོང་དངོས་གྲུབ་སྩལ་དུ་
གསོལ། །ཞེས་གསོལ་འདེབས་བརྒྱ་རྩ་སོགས་བྱའོ། །འདི་དག་གི་སྐབས་སུ་བླ་མ་ལྷ་ཚོགས་
རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་དང་
མཐའ་སྐོར་གྱི་ཕ་མ་སེམས་ཅན་ཐམས་ཅད་ལ་ཞུགས་པས་སྡིག་སྒྲིབ་སྦྱང་བ་དང་བྱིན་རླབས་
འབེབས་པའི་དམིགས་པ་ནན་ཏན་དུ་བྱའོ། །དེ་ནས་འདི་ཕྱིའི་ལེགས་ཚོགས་ཐམས་ཅད་
ཀྱི་རྩ་བ་བཤེས་གཉེན་དམ་པ་ཚུལ་བཞིན་དུ་བསྟེན་པ་ལ་རག་ལས་པ་དང༌། དེའི་ཡང་རྩ་
བ་དད་པ་ལ་རག་ལས་པའི་ཚུལ་རྣམས་མདོ་རྒྱུད་དགོངས་འགྲེལ་དང་བཅས་པ་ནས་ལན་
ཅིག་མིན་པར་གསུངས་པའི་ཚུལ་རྣམས་ལ་ངེས་པ་བསྐྱེད་ཅིང་། བཤེས་གཉེན་ལ་དད་
པ་སྦྱོང་བའི་ཚེ་ཡོན་ཏན་སྒོ་སྣ་ཚོགས་ནས་བསམ་པ་གནད་ཡིན་པས་སྡོམ་གསུམ་སོ་སོའི་
ཡོན་ཏན་དང༌། ཕྱི་ནང་གསང་བ་དེ་ཁོ་ན་ཉིད་ཀྱི་ཡོན་ཏན་རྣམས་བསམ་ཞིང་། །ཡོན་
ཏན་འབྱུང་གནས་ཚུལ་ཁྲིམས་རྒྱ་མཚོ་ཆེ། །ཞེས་སོགས་དོན་ཡིད་ལ་དྲན་བཞིན་པས་དལ་
བུས་བཏོན་ཏེ་རྒྱུད་འཁུལ་ངེས་སུ་བྱའོ། །དེ་ནས་ཕུར་ཚུགས་གསོལ་འདེབས་བྱ་བ་ནི། བླ་
མ་ཐུབ་དབང་རྡོ་རྗེ་འཆང་ཆེན་པོའི་ཞབས་ལ་སྤྱི་བོས་གཏུགས་པར་མོས་ཏེ། ཁྱོད་ནི་དཀོན་



21
དགེ་ལྡན་སྙན་བརྒྱུད་ཀྱི་ལྟ་བ།
མཆོག་གསུམ་པོ་གཅིག་ཏུ་འདུས་པའི་ངོ་བོ་བླ་མའི་རྣམ་པར་ཤར་བ་ཡིན་པས་བདག་སྲིད་
ཞིའི་འཇིགས་པ་མཐའ་དག་ལས་མྱུར་དུ་བསྐྱབ་ཏུ་གསོལ། ཁྱོད་ནི་ཡི་དམ་མ་ལུས་འདུས་
པའི་ངོ་བོ་ཡིན་པས་བདག་ལ་མཆོག་དང་ཐུན་མོང་གི་དངོས་གྲུབ་མྱུར་དུ་སྩལ་དུ་གསོལ།
ཁྱོད་ནི་མཁའ་འགྲོ་ཆོས་སྐྱོང་མ་ལུས་འདུས་པའི་ངོ་བོ་ཡིན་པས་བྱང་ཆུབ་མ་ཐོབ་བར་དུ་
གཏན་གྱི་གྲོགས་མཛད་པ་དང་། ཕྱི་ནང་གི་འགལ་རྐྱེན་བར་ཆད་ཐམས་ཅད་བསལ་དུ་
གསོལ་སྙམ་དུ། ཁྱོད་ནི་བླ་མ་ཞེས་སོགས་ལན་གསུམ་གྱི་བར་དུ་གསོལ་བ་བཏབ་པས།
བླ་མ་ཐུབ་དབང་རྡོ་རྗེ་འཆང་ཆེན་པོ་ཐུགས་གཏིང་ནས་དགྱེས་ཏེ་སྤྱི་བོའི་ཨོ་ལས་བདུད་རྩི་
དཀར་པོའི་རྒྱུན་བབས། རང་གི་སྤྱི་བོ་ནས་ཞུགས། ལུས་ཀྱི་སྒོ་ནས་བསགས་པའི་སྡིག་
སྒྲིབ་ཐམས་ཅད་དང་། ཁྱད་པར་དུ་ཡང་ཐ་མལ་གྱི་སྣང་ཞེན་སྦྱངས། བུམ་པའི་དབང་
ཐོབ། སྤྲུལ་སྐུ་འགྲུབ་པའི་ནུས་པ་བཞག་པའི་མོས་པ་བྱ། བླ་མའི་མགྲིན་པའི་ཨཱ་ལས་
བདུད་རྩི་དམར་པོའི་རྒྱུན་བབས། རང་གི་མགྲིན་པར་ཞུགས། ངག་གི་སྒོ་ནས་བསགས་
པའི་སྡིག་སྒྲིབ་ཐམས་ཅད་དང་། ཁྱད་པར་རླུང་སྔགས་ཐ་དད་དུ་འཛིན་པའི་སྣང་ཞེན་སྦྱངས།
གསང་བའི་དབང་ཐོབ། ལོངས་སྐུ་འགྲུབ་པའི་ནུས་པ་བཞག་པའི་མོས་པ་བྱ། བླ་མའི་
ཐུགས་ཀའི་ཧཱུྃ་ལས་བདདུ་རྩི་སྔོན་པོའི་རྒྱུན་བབས། རང་གི་སྙིང་གར་ཞུགས། ཡིད་ཀྱི་
སྒོ་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་གང་སྣང་བདེ་སྟོང་དུ་འཆར་
བ་ལ་སྒྲིབ་པའི་དྲི་མ་སྦྱངས། ཤེས་རབ་ཡེ་ཤེས་ཀྱི་དབང་ཐོབ། ཆོས་སྐུ་འགྲུབ་པའི་ནུས་
པ་བཞག་པའི་མོས་པ་བྱ། བླ་མའི་གནས་གསུམ་གྱི་ཡི་གེ་གསུམལས་བདུད་རྩི་དཀར་དམར་
མཐིང་གསུམ་ཅིག་ཅར་དུ་བབས། རང་གི་གནས་གསུམ་དུ་ཞུགས། སྒོ་གསུམ་ཐུན་མོང་



དགེ་ལྡན་སྙན་བརྒྱུད་ཀྱི་ལྟ་བ།
གི་སྡིག་སྒྲིབ་ཐམས་ཅད་སྦྱངས། དབང་བཞི་པ་ཚིག་དབང་རིན་པོ་ཆེ་ཐོབ། འབྲས་བུ་
ཟུང་འཇུག་འགྲུབ་པའི་ནུས་པ་བཞག་བྱུང་སྙམ་པའི་མོས་པ་བརྟན་པོ་བྱའོ། །དེ་ནས་བླ་མ་
ཐུབ་དབང་རྡོ་རྗེ་འཆང་ཆེན་པོ་ལས་རང་འདྲ་གཉིས་པ་ཞིག་ཆད་ནས་རང་ལ་ཐིམ་པས་རང་
ཉིད་ཀྱང་ཕྱི་རྒྱལ་བ་ཙོང་ཁ་པ་ཆེན་པོའི་རྣམ་པ་ལ། ནང་དུ་ཐུབ་དབང་རྡོ་རྗེ་འཆང་བཞུགས་
པའི་རྣམ་པ་ཅན་དུ་གྱུར་པའི་མོས་པ་དང་ང་རྒྱལ་བྱ་ཞིང་། རྡོ་རྗེ་འཆང་གི་ཐུགས་ཀར་
སྔགས་ཕྲེང་བཀོད་ནས། བླ་མའི་མཚན་སྔགས་དང་། ཨོཾ་མུ་ནེ་མུ་ནེ་མཧཱ་མ་ན་ཡེ་སྭཱཧཱ་
ཞེས་པ་དང་། ཨོ་ཨཱ་བཛྲ་དྷ་ར་ཧཱུཾ་ཧཱུཾ་ཞེ་པ་དང༌། ཨོཾ་ཨཱ་ཧཱུྃ་རྣམས་མང་དུ་བཟླ་ཞིང་རྒྱལ་
བ་སྲས་བཅས་ཀྱི་བྱིན་རླབས་འབེབས་པ་དང་། སྣོད་བཅུད་སྦྱོང་བའི་དམིགས་པ་ནན་ཏན་
དུ་བྱའོ། །དེ་ནས་བཤེས་གཉེན་བསྟེན་པའི་ཕན་ཡོན། མ་བསྟེན་པའི་ཉེས་དམིགས། བསམ་
པས་བསྟེན་ཚུལ། སྦྱོར་བས་བསྟེན་ཚུལ་རྣམས་ལ་ཤར་སྒོམ་བྱས་ལ་དེ་དང་དེའི་རྟོགས་
པ་ཁྱད་པར་ཅན་རྣམས་མྱུར་དུ་རྒྱུད་ལ་སྐྱེ་བར་བླ་མ་ལྷའི་བྱིན་གྱིས་བརླབ་ཏུ་གསོལ་སྙམ་
དུ་འདུན་པ་དང་སྨོན་ལམ་ཤུགས་དྲག་བྱ་ཞིང་། ཞིང་མཆོག་དམ་པ་རྗེ་བཙུན་བླ་མ་ལ།
མཆོད་ཅིང་གུས་པས་གསོལ་བ་བཏབ་པའི་མཐུས། བདེ་ལེགས་རྩ་བ་མགོན་པོ་ཁྱོད་ཉིད་
ཀྱིས། །དགྱེས་བཞིན་རྗེས་སུ་འཛིན་པར་བྱིན་གྱིས་རློབས། །ཞེས་བརྗོད་ཅིང་། དེའི་ཚེ་
བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩིའི་རྒྱུན་བབས། རང་དང་མཐའ་སྐོར་གྱིས་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་བླ་མ་ལ་མ་དད་ལོག་ལྟ་བགྱིས་པ་
སོགས་ཀྱི་སྡིག་སྒྲིབ་ཐམས་ཅད་སྦྱངས། བཤེས་གཉེན་བསྟེན་ཚུལ་གྱི་རྟོགས་པ་ཁྱད་པར་
ཅན་རྣམས་རྒྱུད་ལ་སྐྱེས་པའི་མོས་པ་བྱའོ། །དེ་བཞིན་དུ་དལ་འབྱོར་དོན་ཆེ་རྙེད་དཀའ་



དགེ་ལྡན་སྙན་བརྒྱུད་ཀྱི་ལྟ་བ།
ནས་ཟབ་ལམ་རིམ་པ་གཉིས་ཀྱི་བར་གྱི་མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་
ལ་ཤར་སྒོམ་བྱེད་ཅིང་། ལམ་དེ་དང་དེའི་རྟོགས་པ་ཁྱད་པར་ཅན་རྣམས་མྱུར་དུ་རྒྱུད་ལ་
སྐྱེ་བར་བྱིན་གྱིས་བརླབ་ཏུ་གསོལ་སྙམ་དུ་འདུན་པ་དང་སྨོན་ལམ་ཤུགས་དྲག་ཏུ་བྱས་ཏེ།
ལམ་ཅིག་ཙམ་ཞིག་རྙེད་པའི་དལ་འབྱོར་འདི། །ཞེས་པ་ནས། འོད་གསལ་སྒྱུ་ལུས་ཟུང་
དུ་འཇུག་པའི་ལམ། །ཚེ་འདིར་མངོན་དུ་འགྱུར་པར་བྱིན་གྱིས་རློབས། །ཞེས་པའི་བར་
དལ་བུས་འདོན་ཞིང་དེ་དང་དེ་དག་གི་ཚེ་ལམ་སོ་སོའི་འགལ་རྐྱེན་སྦྱོང་བ་དང་། ལམ་སོ་
སོའི་རྟོགས་པ་ཁྱད་པར་ཅན་རྣམས་རྒྱུད་ལ་སྐྱེ་བར་བྱ་བའི་ཕྱིར་བདུད་རྩི་འབེབས་སྦྱང་ཡང་
བྱའོ། །དེ་ལྟར་འབད་ཀྱང་ལམ་སྣ་མ་ཟིན་པར་འཆི་བའི་དུས་བྱེད་ན། ཕྱི་མ་ངན་སོང་
དུ་མི་ལྟུང་བར་དགའ་ལྡན་ཡིད་དགའ་ཆོས་འཛིན་དུ་སྐྱེས་ནས་རྒྱལ་ཚབ་བྱམས་པ་མགོན་
པོ་དང་རྗེ་ཐམས་ཅད་མཁྱེན་པ་ཡབ་སྲས་རྣམས་ཀྱི་ཞལ་མཐོང་གསུང་གི་བདུད་རྩི་མྱངས་
ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་དང་དབུགས་དབྱུང་
བ་ངེས་པར་ཐོབ་པར་གྱུར་ཅིག་སྙམ་དུ་འདུན་པ་དང་སྨོན་ལམ་ཤུགས་དྲག་ཏུ་བྱ་ཞིང་། ལམ་
སྣ་མ་ཟིན་འཆི་བའི་དུས་བྱེད་ན། །བཙན་ཐབས་འཚང་རྒྱ་བླ་མའི་འཕོ་བ་ནི། །སྟོབས་
ལྔ་ཡང་དག་སྦྱར་བའི་གདམས་ངག་གིས། །དག་པའི་ཞིང་དུ་བགྲོད་པར་བྱིན་གྱིས་རློབས།
ཞེས་བརྗོད། དེ་ལྟར་ལམ་ཡོངས་རྫོགས་ལ་ཤར་སྒོམ་གྱི་སྒོ་ནས་བག་ཆགས་ཅི་ཐེབས་དང་།
བླ་མའི་ཐུགས་རྗེ་བསྐུལ་ཞིང་བྱིན་རླབས་ཞུ་བ་ནན་ཏན་དུ་བྱས་ནས། གལ་ཏེ་ཚེ་འདི་ལ་
ལམ་དེ་དག་རྫོགས་པར་མ་གྱུར་ན་སྐྱེ་བ་གཅིག་གམ། གསུམ་མམ། བདུན་ནམ། ཇི་
ལྟར་རིང་ཡང་སྐྱེ་བ་བཅུ་དྲུག་ཚུན་ལ་བདག་གིས་སངས་རྒྱས་ཀྱི་གོ་འཕང་མྱུར་དུ་ཐོབ་པར་



24
དགེ་ལྡན་སྙན་བརྒྱུད་ཀྱི་ལྟ་བ།
བྱའོ། །དེའི་བར་ལ་བླ་མ་སངས་རྒྱས་དང་སྐད་ཅིག་ཙམ་ཡང་མི་འབྲལ་ཞིང་གདམས་
པ་ཟབ་མོ་རྒྱུན་ཆད་མེད་པར་སྟོན་པ་དང་། དེའི་མཐུ་ལས་ས་ལམ་གྱི་ཡོན་ཏན་ཐམས་
ཅད་མྱུར་དུ་རྫོགས་ནས་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པར་བླ་མ་ལྷས་བྱིན་གྱིས་
བརླབ་ཏུ་གསོལ་སྙམ་པ་དང་། དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་འཆང་ཆེན་པོ་ཁྱོད་
ཉིད་བསྐལ་པ་དཔག་ཏུ་མེད་པའི་སྔོན་རོལ་ནས་སངས་རྒྱས་ཟིན་ཀྱང་། ད་དུང་འཁོར་བ་
མ་སྟོངས་པར་དུ་སེམས་ཅན་གྱི་དོན་དུ་མཛད་པ་འཕྲིན་ལས་ནམ་ཡང་རྒྱུན་མི་འཆད་པས་
ཞིང་ཁམས་ལ་ལར་མྱ་ངན་ལས་འདའ་བའི་ཚུལ་སྟོན་པ་དང༌། ལ་ལར་སྐུ་བལྟམས་པ་
དང་། ལ་ལར་ཁབ་ནས་འབྱུང་བ་དང་། ལ་ལར་མངོན་པར་རྫོགས་པར་འཚང་རྒྱ་བའི་
ཚུལ་སྟོན་པ་སོགས་དུས་གཅིག་དང་སྐད་ཅིག་རེ་རེ་ལའང་ཞིང་ཁམས་རབ་འབྱམས་མཐའ་
ཡས་མུ་མེད་པར་སྟོན་པར་མཛད་པས་ན། ཞིང་ཁམས་གང་དང་གང་དུ་མངོན་པར་རྫོགས་
པར་སངས་རྒྱས་པའི་མཛད་པ་སྟོན་པ་དེ་དང་དེར་བདག་ཀྱང་འཁོར་གྱི་ཐོག་མར་སྐྱེས་ནས་
སྐུ་གསུང་ཐུགས་ཀྱི་གསང་བ་ཀུན་འཛིན་པའི་སྲས་ཀྱི་ཐུ་བོར་འགྱུར་བར་བྱིན་གྱིས་བརླབ་
ཏུ་གསོལ་སྙམ་དུ། མདོར་ན་སྐྱེ་ཞིང་སྐྱེ་བ་ཐམས་ཅད་དུ། །མགོན་པོ་ཁྱོད་ཀྱིས་འབྲལ་
མེད་རྗེས་བཟུང་ནས། །སྐུ་གསུམ་ཐུགས་ཀྱི་གསང་བ་ཀུན་འཛིན་པའི། །སྲས་ཀྱི་ཐུབ་
བོར་འགྱུར་བར་བྱིན་གྱིས་རློབས། །མགོན་ཁྱོད་གང་དུ་མངོན་པར་སངས་རྒྱས་པའི། །འཁོར་
གྱི་ཐོག་མ་ཉིད་དུ་བདག་གྱུར་ཏེ། །གནས་སྐབས་མཐར་ཐུག་དགོས་འདོད་མ་ལུས་པ། །འབད་
མེད་ལྷུན་གྱིས་གྲུབ་པའི་བཀྲ་ཤིས་སྩོལ། །ཅེས་གསོལ་བ་ཤུགས་དྲག་ཏུ་བཏབ་པས་བླ་མ་
ལྷ་ཚོགས་རྣམས་ཀྱི་སྐུ་ལས་བདུད་རྩིའི་རྒྱུན་བསམ་གྱིས་མི་ཁྱབ་པ་བྱུང་། རང་གི་ལུས་



དགེ་ལྡན་སྙན་བརྒྱུད་ཀྱི་ལྟ་བ།
སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་
བླ་མའི་སྐུ་གསུང་ཐུགས་ཀྱི་དམ་ཚིག་དང་འགལ་བའི་སྡིག་སྒྲིབ་བག་ཆགས་དང་བཅས་པ་
ཐམས་ཅད་སྦྱངས། ཚེ་རབས་ཐམས་ཅད་དུ་སྲས་ཀྱི་འཁོར་དུ་འགྱུར་བར་བྱིན་གྱིས་བརླབས་
པའི་མོས་པ་བརྟན་པོ་བྱའོ། །གཉིས་པ་དངོས་གཞི་ལ་གཉིས། ཞི་གནས་ལ་བསླབ་ཚུལ་
དང༌། ལྷག་མཐོང་ལ་བསླབ་ཚུལ་ལོ། དང་པོ་ནི། ལམ་གྱི་ལུས་ཡོངས་སུ་རྫོགས་པའི་
བླ་མ་ལྷའི་རྣལ་འབྱོར་ཅི་ནུས་སུ་བསྒོམས་ཤིང་གསལ་སྣང་ཅི་ཐོན་བྱས་ནས། དྲིན་ཅན་
རྩ་བའི་བླ་མའི་ཐུགས་ཀ་ནས་འོད་ཟེར་འཕྲོས། མཐའ་སྐོར་ན་བཞུགས་པའི་ཞི་ཁྲོ་རབ་
འབྱམས་རྣམས་ལ་ཕོག་པས་མཐའ་ནས་རིམ་གྱིས་འོད་དུ་ཞུ་ནས་དྲིན་ཅན་རྩ་བའི་བླ་མ་
ལ་ཐིམ། དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་འཆང་ཆེན་པོ་དགྱེས་བཞིན་དུ་རང་གི་
སྤྱི་བོར་བྱོན། སྤྱི་བོ་ནས་དབུ་མའི་ནང་བརྒྱུད་དེ་སྙིང་དབུས་སུ་ཐིམ་པས་བླ་མའི་ཐུགས་
དང་རང་སེམས་དབྱེར་མེད་དུ་གྱུར་པའི་མོས་པ་བརྟན་པོ་བྱ་ཞིང་། དེའི་ངང་དུ་མཉམ་
པར་འཇོག་ཅི་ཐུབ་བྱའོ། །དེ་ནས་ཞི་གནས་སྒོམ་པ་ལ་འཇུག་པ་ན་ལུས་གནད་ལེགས་པར་
བཅོས་ཤིང་། ཞི་གནས་ཀྱི་རྒྱུ་ཚོགས་ཚང་བར་བྱས་ལ་ཐོག་མར་དམིགས་རྟེན་འཚོལ་དགོས་
ཏེ། དམིགས་རྟེན་མ་རྙེད་ན་ཏིང་ངེ་འཛིན་སྒྲུབ་པའི་གཞི་མེད་དོ། །ཞི་གནས་ཀྱི་དམིགས་
པ་ལ་རྣམ་གྲངས་མང་དུ་གསུངས་ཀྱང་སྐབས་འདིར་སེམས་ལ་དམིགས་རྟེན་བྱེད་པ་ཡིན་
ནོ། །དེ་ཡང་སེམས་ལ་དམིགས་ནས་སྒོམ་པ་ནི་དགོས་པ་ཤིན་ཏུ་ཆེ་སྟེ། ཐོག་མ་མེད་པ་
ནས་རང་སེམས་ཀྱི་དབང་དུ་གྱུར་ཅིང་སེམས་རང་གི་དབང་དུ་མ་འདུས་པར་སེམས་ཀྱིས་
གར་ཁྲིད་དུ་སོང་ཞིང་། སེམས་ཉོན་མོངས་པའི་དབང་དུ་སོང་ནས་ཁམས་གསུམ་འཁོར་



26
དགེ་ལྡན་སྙན་བརྒྱུད་ཀྱི་ལྟ་བ།
བར་རང་དབང་མེད་པར་འཁྱམས་ཏེ་སྡུག་བསྔལ་བར་མ་ཆད་དུ་མྱོང་བ་འདི་བྱུང་བ་ཡིན་
ལ། སྡུག་བསྔལ་གྱི་རྒྱ་མཚོ་འདི་ལས་ཐར་བར་འདོད་ན་རང་སེམས་དབང་དུ་འདུ་བ་ཞིག་
བྱེད་དགོས་པས། རང་སེམས་ཀྱི་ངོ་བོ་ངོས་ཟིན་པར་བྱས་ལ་དེ་ལ་དམིགས་ནས་རྩེ་གཅིག་
ཏུ་སྒོམ་པ་གནད་ཆེའོ། །དེས་ནས་སྔར་བཤད་པ་ལྟར་བླ་མ་ལ་མིག་ནས་མཆི་མ་འཁྲུག་
ཅིང་ལུས་ཀྱི་བ་སྤུ་གཡོ་བ་དང་ཡིད་མོས་གུས་དྲག་པོའི་སྒོ་ནས་གསོལ་བ་ཤུགས་དྲག་ཏུ་བཏབ་
པའི་མཐར་བླ་མ་རང་ལ་བསྟིམས་ཏེ་བླ་མའི་ཐུགས་དང་རང་སེམས་དབྱེར་མེད་དུ་གྱུར་
པའི་མོས་པ་བརྟན་པོའི་ངང་ནས། རང་སེམས་གསལ་ཞིང་རིག་པ་གཟུགས་ཅན་གང་དུའང་
མ་གྲུབ་པའི་སྟོང་སངས་ནམ་མཁའ་ལྟ་བུ་རྣམ་པ་ཅི་ཡང་འཆར་བའི་ཧྲིག་གེ་བ་དེ་ངོས་ཟིན་
པར་བྱས་ལ། དམིགས་པ་འདི་ལ་སེམས་གཟུང་བར་བྱའོ་སྙམ་དུ་འདུན་པ་ཤུགས་ཅན་
བསྐྱེད་ནས་དམིགས་རྟེན་དེ་ཉིད་ལ་སེམས་རྩེ་གཅིག་ཏུ་འཛིན་ནོ། །དེའི་ཚེ་དམིགས་རྟེན་
དེ་ཉིད་བློ་ཡུལ་དུ་འཛིན་པ་མ་གཏོགས་དུས་གསུམ་གྱི་བྱ་བྱེད་ལ་དམིགས་པའི་རེ་དོགས་
སོགས་རྣམ་རྟོག་གཞན་གང་གི་ཡང་དབང་དུ་མི་བཏང་བར་རང་སེམས་གསལ་རིག་དེ་ལ་
དམིགས་ནས་རྩེ་གཅིག་ཏུ་འཇོག །དེ་ཡང་ཡུན་ཧ་ཅང་རིང་བ་མིན་པར་ཅུང་ཟད་རེ་གནས་
ཅི་ཐུབ་བྱེད་ཅིང་། དམིགས་པ་ཡང་བླ་མའི་གདམས་ངག་གིས་ངོ་སྤྲད་པ་ལྟར་ཇི་མ་ཇི་
བཞིན་ཤིན་ཏུ་གསལ་བ་རང་མ་བྱུང་ཡང་། ཆ་ཕྱེད་ཙམ་མམ་འོལ་སྤྱི་ཙམ་ཞིག་ཤར་ན་
དེས་ཆོག་ཤེས་པར་བྱས་ནས་དམིགས་པ་དེ་འདིའོ་སྙམ་དུ་སེམས་འཛིན་དགོས་ཀྱི། དེ་
ལྟར་མ་བྱས་པར་བླ་མའི་གདམས་ངག་གིས་ངོ་སྤྲད་པ་ཇི་མ་ཇི་བཞིན་འཆར་དུ་རེ་བ་དང་།
ཤིན་ཏུ་གསལ་བ་ཞིག་འདོད་ནས་རྩོལ་བ་ཆེན་པོས་གསལ་འདེབས་ཤིང་སྒོམ་པ་ནི་ཏིང་ངེ་



དགེ་ལྡན་སྙན་བརྒྱུད་ཀྱི་ལྟ་བ།
27
འཛིན་སྒོམ་ཚུལ་གྱི་མན་ངག་གི་གནད་མི་ཤེས་པའི་སྐྱོན་ཆེན་པོ་སྟེ། དེ་ལྟར་ཧ་ཅང་རྩོལ་
བ་ཆེས་ན་སེམས་ཅུང་ཟད་གསལ་བ་ཞིག་འོང་ཡང་། ཏིང་ངེ་འཛིན་སྐྱེ་བ་ལ་མི་ཕན་པར་
མ་ཟད་སླར་སེམས་འཕྲོ་བའི་རྒྱུར་སོང་སྟེ་ཏིང་ངེ་འཛིན་སྐྱེ་བའི་གེགས་ཆེན་པོ་བྱེད་དོ། །དེ་
འདྲ་བ་དེས་མྱུར་དུ་བློ་དྲེད་ཅིང་སུན་ནས་སླར་སྒོམ་པ་ལ་འཚེར་སྣང་དང་། མཐར་མལ་
མཐོང་བའི་ཚེ་སྐྱ་ལོག་ལོག་འོང་གསུང་ངོ༌། །དེ་ལྟར་དམིགས་རྟེན་ལ་སེམས་འཛིན་པའི་
ཚེ་བརྒྱལ་བ་དང་གཉིད་ལོག་པ་ལྟ་བུ་ཡིད་བྱེད་བཀག་ནས་སྡོད་པ་མིན་གྱི། དམིགས་རྟེན་
གསལ་བཏབ་ནས་དེ་ཉིད་མ་བརྗེད་པར་སྐྱོང་བའི་དྲན་པ་ཁྱད་པར་ཅན་ཞིག་དང་། དེ་ལས་
གཞན་དུ་ཡེངས་མ་ཡེངས་ལྟ་བའི་ཤེས་བཞིན་གཉིས་ཀྱི་སྒོ་ནས་སྐྱོང་དགོས་ལ། དེ་ལ་ཡང་
དམིགས་རྟེན་ལ་རྩེ་གཅིག་ཏུ་དམིགས་ནས་དྲན་པ་ཐུ་རེ་འཇོག་པ་རྩ་བ་ཡིན་ཏེ། ཤེས་བཞིན་
དྲན་པའི་འབྲས་བུ་ལ་འོང་པ་ཡིན་པས་དྲན་པ་སྐྱོང་ཚུལ་གྱི་གནད་མ་ཤེས་པར་ཤེས་བཞིན་
ཡོང་ཐབས་མེད་དོ། །དེས་ན་ཏིང་ངེ་འཛིན་རྣམ་པར་དག་པ་སྐྱོང་ཚུལ་ནི་དྲན་པའི་སྐྱོང་
ཚུལ་ཡིན་པས་དེ་ཤིན་ཏུ་གལ་ཆེའོ། །ཤེས་བཞིན་ནི་སེམས་དམིགས་པ་ལ་རྩེ་གཅིག་ཏུ་
འཛིན་པའི་དྲན་པའི་འཛིན་སྟངས་མ་ཐོར་བའི་ངང་ནས། དམིགས་པ་དེ་ལ་གནས་མི་གནས་
དང་བྱིང་རྒོད་སོགས་ཀྱི་གེགས་བྱུང་མ་བྱུང་བྱ་ར་བྱེད་པའོ། །དེ་ཡང་དམིགས་པ་ལ་སེམས་
འཛིན་པ་བཏད་ནས་བྱ་ར་བྱེད་པའི་བློ་གསར་པ་ཞིག་བསྐྱེད་ན་ནི་སྐྱོང་ཚུལ་མི་ཤེས་པའི་སྐྱོན་
ཡིན་ཏེ། དེ་ལྟར་བལྟས་པས་ཏིང་ངེ་འཛིན་ལ་མི་ཕན་པར་མ་ཟད་གནོད་པ་ཆེན་པོ་བྱེད་
དོ། །དེས་ན་དམིགས་པ་ལ་སེམས་འཛིན་པ་མ་ཤོར་བའི་ངང་ནས་ཤེས་པ་ཕྲ་མོ་ཞིག་གིས་
བརྟག་ཤེས་པ་དགོས་ལ། དེ་ནི་དཔེར་ན་མི་གཉིས་ལམ་དུ་འགྲོ་བའི་ཚེ་མིག་གིས་ལམ་ལ་



དགེ་ལྡན་སྙན་བརྒྱུད་ཀྱི་ལྟ་བ།
28
ལྟ་བཞིན་པའི་ངང་ནས་མིག་ཟུར་གྱིས་ཟླ་གྲོགས་ཀྱི་བྱེད་སྤྱོད་ལ་རྟོག་པ་ལྟ་བུ་ཡིན་གསུང་
ངོ་། །དམིགས་པ་ལ་རྩེ་གཅིག་ཏུ་འཛིན་པའི་དྲན་པའི་འཛིན་སྟངས་མ་ཤོར་བའི་ངང་ནས་
བར་བར་དུ་དམིགས་པ་དེ་ལས་ཡེངས་མ་ཡེངས་དང་། དྲན་པ་རྩེ་གཅིག་ཏུ་གནས་མི་གནས་
བྱ་ར་བྱས་པས་དྲན་པའི་འཛིན་སྟངས་ཀྱི་ངར་གསོས་ནས་སྟོབས་ཆེ་བ་དང་། དམིགས་
པ་ལས་མི་གཡེང་བ་དང་གཡེང་བའི་གྲབས་བྱེད་པ་ནས་ཤེས་པ་འབྱུང་གསུང་ངོ༌། །དེས་
ན་དམིགས་རྟེན་རང་སེམས་གསལ་རིག་དེ་ཉིད་གསལ་བཏབ་ལ། དམིགས་རྟེན་འདི་ལ་
སེམས་བཏགས་ལ་འདི་ལས་གཡོ་བ་མེད་པར་རྩེ་གཅིག་ཏུ་གཟུང་བར་བྱའོ་སྙམ་དུ་འདུན་
པ་ཤུགས་ཅན་ཞིག་བསྐྱེད་ལ། དེ་ལས་གཞན་དུ་ཡུལ་གང་ལ་ཡང་མི་རྟོག་པར་དམིགས་
རྟེན་དེ་དྲན་ཙམ་དྲན་ཙམ་བྱས་ནས་བློ་དེའི་རྒྱུན་སྐྱོང་བ་ནི་ལས་དང་པོ་བའི་སེམས་གནས་
སྒྲུབ་པའི་ཐབས་དམ་པ་ཡིན་གསུང་ངོ༌། །མདོར་བསྡུ་ན་དམིགས་རྟེན་ལ་རྩེ་གཅིག་ཏུ་འཇོག་
པའི་ཚེ་རང་གི་ཉམས་ལ་བརྟགས་ཏེ་འདི་ཙམ་དུ་བསྒྲིམས་ན་རྒོད་པ་སྐྱེ་བར་འདུག་སྙམ་པ་
ལས་ཅུང་ཟད་གློད། འདི་ཙམ་དུ་གློད་ན་བྱིང་བ་སྐྱེ་བར་འདུག་སྙམ་པ་ལས་ཅུང་ཟད་བསྒྲིམས་
ན་རོན་པར་འགྱུར་བས་དེ་གཉིས་ཀྱི་མཚམས་སུ་འཕྲོ་རྒོད་ལས་སེམས་གླན་ཏེ་གནས་ཆ་
འཚོལ། གནས་ཆ་ནམ་བྱང་རེས་ཀྱིས་བྱིང་ཟོན་བྱས་ནས་རིག་པ་ངར་དང་ལྡན་པའི་གསལ་
ཆ་འདོན། དེ་གཉིས་རེ་མོས་སུ་བྱས་ནས་བསྐྱངས་པས་ཏིང་ངེ་འཛིན་སྐྱོན་མེད་འགྲུབ་ཀྱི།
ངེས་ཤེས་ཀྱི་འཛིན་སྟངས་ངར་ལྡན་དུ་བྱས་པའི་གསལ་ཆ་མེད་པའི་དྭངས་པ་ཙམ་ལ་ཡིད་
བརྟན་མི་བྱའོ། །ཏིང་ངེ་འཛིན་རྣམ་པར་དག་པ་ཞིག་སྐྱོང་བར་འདོད་ན་དམིགས་པ་ཤིན་
ཏུ་གསལ་བ་དང་། རྩེ་གཅིག་ཏུ་གནས་པའི་མི་རྟོག་པ་གཉིས་ཚོགས་ཤིག་སྒྲུབ་དགོས་ལ།



དགེ་ལྡན་སྙན་བརྒྱུད་ཀྱི་ལྟ་བ།
གཉིས་ཚོགས་དེ་ལ་བར་དུ་གཅོད་པའི་གེགས་ནི་བྱིང་རྒོད་གཉིས་ཏེ། བྱིང་བས་གསལ་བ་
ལ་བར་དུ་གཅོད་ཅིང་། རྒོད་པས་མི་རྟོག་པ་ལ་བར་དུ་གཅོད་དོ། །དེས་ན་བྱིང་རྒོད་ཕྲ་
རགས་རྣམས་ལེགས་པར་ངོས་ཟིན་པ་ཞིག་དང་། དེ་ཐབས་གང་གིས་སྤོང་ཚུལ་ལེགས་
པར་ཤེས་དགོས་པ་བྱིང་རྒོད་སོ་སོའི་གཉེན་པོ་བསྟེན་ལུགས་ལེགས་པར་ཤེས་དགོས་སོ། །དེས་
ན་སེམས་གནས་པའི་ཐབས་དགུ །གེགས་ཉེས་པ་ལྔ་། དེ་སྤོང་བའི་གཉེན་པོ་འདུ་བྱེད་
བརྒྱད་བསྟེན་ཚུལ་ལ་སོགས་པ་མཐའ་དག་པ་ནི་འཇིག་རྟེན་གསུམ་གྱི་སྒྲོན་མེ་གཅིག་པུ་བྱང་
ཆུབ་ལམ་རིམ་ཆེན་མོ་ལས་ཤེས་པར་བྱ་ཞིང༌། ཐུམ་མོང་མིན་པའི་མན་ངག་ཞལ་ཤེས་
མང་དུ་ཡོད་པ་རྣམས་ནི་དགའ་ལྡན་ཕྱག་རྒྱ་ཆེན་པོའི་ཁྲིད་ཡིག་ཆེ་བར་བྲིས་ཟིན་པས་དེར་
བལྟ་བར་བྱའོ། །དེ་ལྟར་བསྐྱངས་པས་སེམས་གནས་ཇེ་རིང་ཇེ་རིང་སོང་ནས་ཐུན་རེའི་
ནང་དུ་ཏིང་ངེ་འཛིན་རེས་ཁྱོངས་པ་དང༌། དེ་ནས་ཀྱང་འབད་དེ་བསྐྱངས་པས་བཞག་ན་
གང་འདོད་དུ་སྐྱོད་ནུས་ཤིང་། བཏང་ན་དགེ་བའི་དམིགས་པ་གང་ལའང་འདོད་དགུར་
འཇུག་པའི་ལས་རུང་འཐོབ་པར་འགྱུར་ལ། དེའི་ཚེ་ལུས་སེམས་ཤིན་སྦྱངས་ཀྱི་བདེ་བ་
ཁྱད་པར་ཅན་སྐྱེ་ཞིང་། དེ་སྐྱེས་པ་ན་ཞི་གནས་དངོས་གཞི་གྲུབ་པར་འཇོག་གོ །དེ་འདྲ་
བའི་ཞི་གནས་ནི་ཐེག་པ་གསུམ་གའི་ལམ་གོང་མ་ཐམས་ཅད་ཀྱི་གཞི་རྟེན་དུ་མེད་མི་རུང་
ཡིན་ཞིང་། མངོན་ཤེས་དང་རྫུ་འཕྲུལ་ལ་སོགས་པའི་ཡོན་ཏན་རྒྱ་ཆེན་པོ་རྣམས་ཀྱང་ཏིང་
ངེ་འཛིན་དེའི་མཐུ་ལས་སྒྲུབ་དགོས་པས་ཤིན་ཏུ་གལ་ཆེའོ། གཉིས་པ་ལྷག་མཐོང་ལ་བསླབ་
ཚུལ་ནི། ལྷག་མཐོང་གི་རྟོགས་པ་སྐྱེ་བ་ལ་སྔོན་དུ་ལྷག་མཐོང་གི་རྒྱུ་ཚོགས་རྣམས་ཚང་
བར་བྱེད་དགོས་པས་བཤེས་གཉེན་མཁས་པ་ལ་བརྟེན་དེའི་མན་ངག་འཚོལ་བ་དང་། བླ་



30
དགེ་ལྡན་སྙན་བརྒྱུད་ཀྱི་ལྟ་བ།
མ་དང་རྗེ་བཙུན་འཇམ་དབྱངས་ཐ་མི་དད་པ་ལ་གསོལ་བ་ཤུགས་དྲག་འདེབས་པ་དང་། །
བསགས་སྦྱང་ལ་འབད་པ་དང་། །ཁས་བླངས་པའི་སྡོམ་ཁྲིམས་སྲུང་བ་རྣམས་ཚང་བ་དགོས་
ཤིང་། ལྷག་པར་བཤེས་གཉེན་མཁས་པའི་མན་ངག་ལ་བརྟེན་ནས་ལྟ་བ་ངེས་པར་རྙེད་པ་
ཞིག་མེད་མི་རུང་ཡིན་ཏེ། དེ་མ་རྙེད་ན་སྒོམ་རྒྱུའི་གཞི་མེད་པས་སོ། །དེས་ན་ལྟ་བ་འཚོལ་
བའི་ཚུལ་ནི་ཟབ་མོ་དབུ་མའི་ལྟ་བ་རྒྱུད་ལ་སྐྱེ་བ་ལ་སྔོན་དུ་རང་ཉིད་འཁོར་བར་འཁོར་ཚུལ་
བསམས་པས་ངེས་འབྱུང་ཤུགས་དྲག་དང་། འཁོར་བར་འཁོར་བའི་རྒྱུའི་རྩ་བ་ལེགས་པར་
ངོས་ཟིན་པ་ཞིག་དགོས་ཏེ། རང་ཉིད་འཁོར་བར་འཁོར་ནས་སྡུག་བསྔལ་གྱིས་མནར་བ་
ལ་ངེས་འབྱུང་མ་སྐྱེས་ན་འཁོར་བ་ལས་ཐར་འདོད་མེད་པས་ཐར་པ་དོན་གཉེར་མི་སྐྱེ་ལ།
དེ་མེད་པར་ལྟ་བ་འཚོལ་བ་ལ་འབད་བློ་བྱས་ཀྱང་རྒྱུད་ལ་ཕན་པ་ཞིག་མི་འོང་སྟེ། འཕགས་
པ་ལྷས། །གང་ལ་འདིར་སྐྱོ་ཡོད་མིན་པ། །དེ་ལ་ཞི་གུས་ག་ལ་ཡོད། ། རང་ཁྱིམ་ལ་བཞིན་
སྲིད་པ་ནི། །འདི་ནས་འབྱུང་བའང་བྱ་བ་དཀའ། །ཞེས་གསུངས་པ་ལྟར་རོ། །འཁོར་
བའི་རྩ་བ་གང་ཡིན་ངོས་མ་ཟིན་ན་ནི་དགྲ་ངོས་མ་ཟིན་པར་དམག་འདྲེན་པ་དང༌། རྐུན་
མ་ནགས་ལ་སོང་བའི་རྗེས་སྤང་ལ་གཅོད་པ་ལྟར་ངལ་བ་འབྲས་མེད་དུ་འགྱུར་རོ། །དེས་
ན་དབུ་མ་ལ་འཇུག་པ་ལས། །ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་
ལས་བྱུང་བར་བློ་ཡིས་མཐོང་གྱུར་ཅིང་། །བདག་ནི་འདི་ཡི་ཡུལ་དུ་རྟོགས་བྱས་ནས། །རྣལ་
འབྱོར་པ་ཡིས་བདག་ནི་འགོག་པར་བྱེད། །ཅེས་གསུངས་པ་ལྟར། རང་ཉིད་འཁོར་བ་
ཐོག་མ་མེད་པ་ནས་ད་བར་དུ་ལས་ཉོན་གྱི་དབང་གིས་ཁམས་གསུམ་འཁོར་བའི་བཙོན་ཁང་
འདིར་རང་དབང་མེད་པར་བཅིངས་ཤིང་། སྡུག་བསྔལ་བརྒྱ་ཕྲག་དུ་མས་མནར་བའི་ཚུལ་



31
དགེ་ལྡན་སྙན་བརྒྱུད་ཀྱི་ལྟ་བ།
འདི་ཉིད་ཡང་ཡང་བསམས་པས་སྐྱོ་ཞིང་ཡིད་འབྱུང་དྲག་པོ་དང་། ད་དུང་འཁོར་བའི་རྩ་
བ་མ་ཆོད་ཕྱིན་སླར་ཡང་སྔར་བཞིན་དུ་རང་དབང་མེད་པར་འཁྱམས་ནས་སྡུག་བསྔལ་མྱོང་
དགོས་ཚུལ་བསམས་པས་འཇིགས་ཤིང་སྐྲག་ནས། འདི་ལྟར་འཁོར་བའི་སྡུག་བསྔལ་མྱོང་
བའི་རྩ་བ་ཅི་ཞིག་གུ་སྙམ་དུ་བསམས་པ་ན། གང་ཟག་གཞན་གྱིས་རང་ཉིད་བཅིངས་པ་
མིན་གྱི། རང་གི་གནས་ལུགས་རང་གིས་མ་རིག་པར་བདག་འཛིན་འཁྲུལ་པའི་དབང་དུ་
སོང་སྟེ། ལས་ཉན་གྱི་དབང་གིས་འཁོར་བར་བཅིངས་པ་ཡིན་ལ། འཁོར་བ་ཞེས་པའང་
གནས་གཞན་ཞིག་ལ་ཟེར་བ་མིན་གྱི། སྡུག་བསྔལ་འཁོར་བ་ཅན་ཕུང་པོ། །ཞེས་གསུངས་
པ་ལྟར། རྣམ་ཤེས་མ་རིག་འཁྲུལ་པའི་དབང་དུ་སོང་བ་དེ་ཉིད་ལས་ཉོན་གཉིས་ཀྱིས་ཟག་
བཅས་ཀྱི་ཕུང་པོ་གཅིག་ནས་གཅིག་ཏུ་བཅིངས་ཤིང་ཉིང་མཚམས་སྦྱོར་བ་ལ་འཁོར་བ་ཞེས་
བརྗོད་པ་ཡིན་ནོ། འཁོར་བ་དེ་ལས་ཐར་བ་ལ་འཆིང་བྱེད་ཀྱི་ལས་ཉོན་གཉིས་ཟློག་དགོས།
ཉོན་མོངས་མེད་ན་ལས་ཡོད་ཀྱང་འཁོར་བར་འཕེན་མི་ནུས་པས་འཆིང་བྱེད་ཀྱི་གཙོ་བོ་ཉོན་
མོངས་ཡིན་ལ། ཉོན་མོངས་ཐམས་ཅད་ཀྱི་རྩ་བ་མཐར་ཐུག་པ་ནི་བདག་འཛིན་ཡིན་པ་
དང་། དེ་ལས་ཉོན་མོངས་གཞན་རྣམས་འབྱུང་ཞིང་ཉོན་མོངས་པའི་དབང་གིས་ལས་
བསགས། ལས་ཉོན་དེ་གཉིས་ཀྱི་དབང་གིས་རང་དབང་མེད་པར་འཁོར་བར་འཁོར་བ་
ཡིན་པས་འཁོར་བ་ལས་ཐར་བ་ལ་འཁོར་བའི་རྩ་བ་བདག་འཛིན་ཟློག་དགོས་ལ། བདག་
འཛིན་བཟློག་པ་ལ་གཉེན་པོ་བདག་མེད་རྟོགས་པའི་ཤེས་རབ་བསྐྱེད་དགོས་ཏེ། བདག་འཛིན་
རྩ་བ་ནས་བཟློག་པ་ལ། དེའི་འཛིན་སྟངས་ཀྱི་ཡུལ་སུན་ཕྱུང་ནས་ཁོས་བཟུང་བ་ལྟར་དུ་
མེད་པར་ངེས་པའི་ངེས་ཤེས་བསྐྱེད་དགོས་ཀྱི། ངེས་ཤེས་དེ་མ་སྐྱེས་པར་གཉེན་པོ་གཞན་



32 །
དགེ་ལྡན་སྙན་བརྒྱུད་ཀྱི་ལྟ་བ།།
གང་གིས་ཀྱང་བདག་འཛིན་དེ་ཟློག་མི་ནུས་ལ། བདག་འཛིན་དེའི་ཞེན་ཡུལ་བཀག་པའི་
ལྟ་བ་མ་བསྒོམས་པར་ལུས་ལས་ཚེར་མ་འདོན་པ་བཞིན་དུ་དེ་འདོན་ཐབས་མེད་ཅིང་། བདག་
འཛིན་དེ་ཡིད་ལ་མ་བྱས་པར་ཡིད་བྱེད་བཀག་ནས་བསྡད་ཀྱང་རྩ་བ་ནས་སྤོང་མི་ནུས་སོ།
དེས་ན་བདག་མེད་རྟོགས་པའི་ལྟ་བ་རྒྱུད་ལ་བསྐྱེད་པ་ལ་གསུང་རབ་རྣམས་སུ་རིགས་པའི་
རྣམ་གྲངས་མཐའ་ཡས་པ་ཅིག་གསུངས་ཤིང༌། སྟོང་པ་ཉིད་ལ་དབྱེ་བ་མང་དུ་གསུངས་
ཀྱང་། མདོར་བསྡུས་ནས་ཉམས་ལེན་གྱི་གནད་ལ་སྦྱོར་བའི་ཚེ་གང་ཟག་གི་བདག་མེད་
དང་། ཆོས་ཀྱི་བདག་མེད་གཏན་ལ་འབེབས་ཚུལ་གཉིས་སུ་འདུ་ཞིང་གཉིས་ཀྱང་ཐོག་མར་
གང་ཟག་གི་བདག་མེད་གཏན་ལ་ཕབ་ནས་སྒོམ། དེའི་རྗེས་སུ་ཆོས་ཀྱི་བདག་མེད་གཏན་
ལ་ཕབ་ནས་སྒོམ་དགོས་གསུང༌། བདག་མེད་གཏན་ལ་འབེབས་པ་ལ་སྔོན་དུ་དགག་བྱ་
འཕྱུག་མེད་དུ་ངོ་འཕྲོད་དགོས་པས། དེའི་ཚུལ་ནི་སྔར་གྱི་སེམས་གནས་དེའི་ངང་ནས་ཤེས་
པའི་ཆ་ཤས་ཕྲ་མོ་ཞིག་གིས་རང་གི་བློ་ལྷན་སྐྱེས་འདི་ལ་ང་ཇི་ལྟར་སྣང་སྙམ་དུ་ཐོག་མར་
ངའི་སྣང་ཚུལ་བརྟག་དགོས་སོ། །དེ་ལྟར་བརྟགས་པ་ན་ང་ཞེས་བྱ་བ་རང་གི་བློས་བཏགས་
ཙམ་ཡིན་པ་ལ་དེ་ལྟར་མི་འཆར་བར་ཁོ་རང་གི་ངོས་ནས་གྲུབ་པ་ཞིག་ཏུ་སྣང་ལ། དེ་ནི་
དགག་བྱའི་སྣང་ཚུལ་ཡིན་ཞིང་སྣང་བ་དེ་ལྟར་དུ་ཞེན་པ་དེ་ལ་བདག་འཛིན་ཅེས་བརྗོད་དོ།
ཐོག་མར་འདི་ངོས་ཟིན་པ་ཤིན་ཏུ་གལ་ཆེ་སྟེ། འདི་ངོས་མ་ཟིན་པར་ལུང་རིགས་ཀྱི་བཤད་
པའི་རྣམ་གྲངས་བརྒྱ་བྱས་ཀྱང་འབེན་མ་མཐོང་བར་མདའ་བདེག་པ་དང་། རྐུན་མ་ནགས་
ལ་སོང་པའི་རྗེས་སྤང་ལ་གཅོད་པ་དང་འདྲ་བར་རང་ཉིད་ངལ་བ་ཙམ་ཞིག་མ་གཏོགས་
འཁོར་བའི་རྩ་བ་བདག་འཛིན་ལ་ཅུང་ཟད་ཀྱང་གནོད་པར་མི་ནུས་སོ། །སྣང་ཚུལ་དེ་ཇི་



དགེ་ལྡན་སྙན་བརྒྱུད་ཀྱི་ལྟ་བ།
33
བཞིན་དུ་ངེས་ནས་རིགས་པས་འགོག་ཚུལ་ནི། ང་སྣང་ཚུལ་དེ་ལྟར་དོན་ལ་ཁོ་རང་གི་ངོས་
ནས་གྲུབ་ན་ལུས་འདི་ང་ཡིན་ནམ་སེམས་འདི་ང་ཡིན། ཡང་ན་འདི་གཉིས་ཀ་ལས་ལོགས་
སུ་ཡོད། ལུས་འདི་ང་ཡིན་ན་ལུས་མེར་བསྲེགས་པའི་ཚེ་ང་རྒྱུན་ཆད་དགོས་པ་ལས་དེ་ལྟར་
མི་སྲིད་པས་ལུས་འདི་ང་མ་ཡི། སེམས་འདི་ང་ཡིན་ན་ངའི་སེམས་ཞེས་བརྗོད་པ་མི་འཐད་
དགོས་པས་སེམས་འདི་ང་མ་ཡིན། དེ་ཡང་ངའི་སེམས་ཞེས་བརྗོད་པའི་ཚེས་དེ་བདག་
པོ་ལྟ་བུ་དང༌། སེམས་དེ་དེའི་ནོར་ལྟ་བུར་སྣང་བ་བསྙོན་དུ་མེད་ལ། སེམས་དེ་ང་ཡིན་
ན་སྣང་ཚུལ་དེ་འདྲ་མི་འཐད་དེ། ངའི་ང་ཞེས་པའམ་སེམས་ཀྱི་སེམས་ཞེས་པ་ལྟ་བུར་འགྱུར་
བས་དེ་འདྲ་མི་འཐད་པས་སོ། །ང་དེ་ལུས་སེམས་གཉིས་ལས་ལོགས་སུ་ཡོད་ན་ནི་རྟ་དང་
བ་ལང་གཉིས་སོ་སོར་བསལ་བའི་རྗེས་སུ་བོང་བུ་དེ་འདིའོ་ཞེས་བསྟན་རྒྱུ་ཡོད་པ་བཞིན་དུ།
ལུས་སེམས་གཉིས་སོ་སོར་བསལ་བའི་རྗེས་སུ་ང་དེ་འདིའོ་ཞེས་བསྟན་རྒྱུ་དགོས་པ་ལས་
དེ་འདྲ་གཏན་ནས་མེད་པས་སོ། །དེ་ལྟར་བཙལ་བ་ན་ང་ཞེས་བྱ་བ་འདི་རང་གི་བློས་བཏགས་
ཙམ་མ་གཏོགས་ཡུལ་རང་ངོས་ནས་གྲུབ་པ་གཏན་ནས་མི་འདུག་སྙམ་དུ་བློ་ཐག་ཆོད་པའི་
ངེས་ཤེས་སྐྱེ་བར་འགྱུར་ལ། ངེས་ཤེས་དེ་འདྲ་ཞིག་ལ་ཟབ་མོ་དབུ་མའི་ལྟ་བ་ཞེས་གསུང༌།
དེ་ནས་རང་གི་ཕུང་ཁམས་སྐྱེ་མཆེད་དང་ཕྱིའི་རི་རྭ་བ་ཁང་ཁྱིམ་སོགས་འཁོར་འདས་ཀྱི་
ཆོས་ཐམས་ཅད་ལ་རིགས་པ་ཁ་སྤོས་ནས་དཔྱད་པར་བྱ་ཞིང་། ལྷག་པར་འཁོར་འདས་
ཀུན་གྱི་རྩ་བ་སེམས་ཡིན་པས་སེམས་བདེན་པར་མེད་པའི་གནས་ལུགས་ལ་མཁས་པར་བྱའོ།
མདོར་ན་ཕྱི་ནང་གི་ཆོས་ཐམས་ཅད་དོན་དམ་པར་མེད་མཉམ་དང་། ཐ་སྙད་བློས་བཏགས་
ཙམ་དུ་ཡོད་མཉམ་དུ་མཚུངས་པས་བདེན་གཉིས་ཀྱི་གནས་ཚུལ་ལ་མཁས་པ་དགོས་ཤིང༌།



དགེ་ལྡན་སྙན་བརྒྱུད་ཀྱི་ལྟ་བ།
ལྷག་པར་མགོན་པོ་ཀླུ་སྒྲུབ་ཡབ་སྲས་དང་རྒྱལ་བ་ཙོང་ཁ་པ་ཆེན་པོའི་སྙན་རྒྱུད་ཀྱི་མན་ངག་
བཏགས་ཡོད་མིང་རྐྱང་གི་ཚུལ་བསམས་པས་གནས་ལུགས་སྟོང་པ་ཉིད་འབད་མེད་དུ་འཆར་
བའི་ཚུལ་དང་། སྟོང་པ་དང་རྟེན་འབྱུང་གཉིས་གཅིག་གྲོགས་སུ་གཅིག་འཆར་བའི་ཚུལ་
དང༌། གཞན་ཡང་སྟོང་པས་མེད་མཐའ་སེལ་ཞིང་སྣང་བས་ཡོད་མཐའ་སེལ་བའི་དཀའ་
གནས་ཕྲ་མོ་རྣམས་ཀྱང་ངེས་པར་བྱས་ལ་ཟབ་མོའི་གནས་ལ་མི་འཇིགས་པའི་གདེང་ཐོབ་
པ་ཞིག་བྱའོ། །དེ་ལྟར་ངེས་པ་རྙེད་ནས་སྒོམ་པའི་ཚུལ་ནི། སྔར་གྱི་མཉམ་གཞག་གི་ངང་
ནས་ཆུ་མི་གཡོ་བའི་ནང་དུ་ཉེའུ་ཆུང་འཁྱུག་པ་ལྟར་ཤེས་པའི་ཆ་ཤས་ཕྲ་མོ་ཞིག་གིས་སྔར་
ལྟར་དཔྱད་པ་བྱས་པའི་མཐར་འཇོག་སྒོམ་ཅུང་ཟད་རེ་བྱ་ཞིང་། ཡང་ཅུང་ཟད་རེ་དཔྱད་
ནས་འཇོག་སྒོམ་བྱས་པས་བློའི་ངེས་པ་ཇེ་ཆེར་འཕེལ་ཞིང་མཐར་ཟབ་མོའི་གནས་ལུགས་
ལ་དཔྱོད་པ་རང་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་བས་ཟིན་པའི་ཏིང་
ངེ་འཛིན་ཁྱད་པར་ཅན་ཞིག་ཐོབ་པ་ན་ལྷག་མཐོང་ཐོབ་པར་འཇོག་གོ །དེ་ལྟར་བསྒོམས་
པས་རང་རྒྱུད་ཀྱི་ཉོན་མོངས་ཇེ་ཆུང་དུ་འགྲོ་ཞིང་། ལས་རྒྱུ་འབྲས་ལ་ངེས་པ་ཆེར་འགྲོ་
བ་ཞིག་བྱུང་ན་ལྟ་བ་གནད་དུ་སོང་བའི་རྟགས་ཡིན་ལ། དེ་ལྟ་མིན་པར་ལྟ་བ་ཁ་སྟོང་དུ་
སོང་ནས་ལས་འབྲས་ཀྱི་ངེས་པ་ཇེ་ཆུང་དུ་འགྲོ་བར་སྣང་ན་ལྟ་བའི་གོ་བ་ཕྱིན་ཅི་ལོག་ཏུ་སོང་
བའམ། དོན་ལ་གོ་བ་མ་ཤར་བར་ཚིག་སྤྱི་ཙམ་དུ་སོང་བ་ཡིན་པས་ཕྲ་ཞིང་མཛངས་པའི་
བློ་གྲོས་ཀྱིས་ཞིབ་ཏུ་དཔྱད་ནས་ཉིན་རེ་བཞིན་ཆོས་ཟབ་མོ་འདིའི་བག་ཆགས་ཅི་ཐེབས་བྱེད་
པ་ཤིན་ཏུ་གལ་ཆེ་ཞེས་བདག་གི་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་ནན་ཏན་དུ་གསུང་
ངོ༌། །གསུམ་པ་མཇུག་ཏུ་ཇི་ལྟར་བྱ་བ་ནི། འདི་ལྟ་བུའི་ལམ་ཟབ་མོ་ལ་ཐོས་བསམ་སྒོམ་



དགེ་ལྡན་སྙན་བརྒྱུད་ཀྱི་ལྟ་བ།
35
གསུམ་བྱས་པའི་དགེ་བས་མཚོན་དགེ་བ་ཅི་ཡོད་རྣམས་ཀྱང་བཟང་པོ་སྤྱོད་པ་དང༌། རྟེན་
འབྲེལ་བསྟོད་པ་ལེགས་བཤད་སྙིད་པོའི་སྨོན་ལམ་དང་དགའ་ལྡན་ཕྱག་རྒྱ་ཆེན་པོའི་སྨོན་
ལམ་སོགས་ཀྱི་སྒོ་ནས་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་
པོས་བསྔོ་བ་དང་། མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་ཉམས་ལེན་
མཐར་ཕྱིན་པའི་སྨོན་ལམ་ཤུགས་དྲག་ཏུ་གདབ་བོ། གཉིས་པ་ཐུན་མཚམས་སུ་ཇི་ལྟར་
བྱ་ཚུལ་ནི། ཐུན་དངོས་གཞི་ལ་བསྐྱངས་པའི་དམིགས་རྣམ་དེ་ཉིད་དྲན་བཞིན་པའི་ངང་
ནས་དྲན་ཤེས་བག་ཡོད་བརྟན་པོས་དབང་པོའི་སྒོ་སྡོམ་པ་དང་། ཟས་ཀྱི་ཚོད་རིག་པ་དང་།
ནམ་གྱི་ཆ་སྟོད་སྨད་ལ་མི་ཉལ་ཞིང་ཆ་བར་པ་ལ་དེ་བཞིན་གཤེགས་པས་གསུངས་པའི་སེང་
གེའི་ཉལ་སྟངས་ཀྱིས་ཉལ་བ་དང༌། དེའི་ཚེ་དགེ་བའི་དམིགས་པ་ལ་དྲན་ཤེས་འཇོག་ལུགས་
སོགས་གཉིད་དུས་དགེ་བར་བསྒྱུར་བའི་རྣལ་འབྱོར་རྣམས་ལ་འབད་པ་དང༌། ཁྲུས་དང་
ཁ་ཟས་ཀྱི་རྣལ་འབྱོར་ལ་བརྩོན་པར་བྱ་བ་དང་། གཞན་ཡང་ཆོས་འདི་སྟོན་པའི་དགེ་བའི་
བཤེས་གཉེན་ལ་བརྟེན་པ་དང༌། ཆོས་འདི་ཉམས་སུ་ལེན་པའི་གྲོགས་ཁྱད་པར་ཅན་དང་
འགྲོགས་པ་དང་། ཤེར་ཕྱིན་གྱི་མདོ་སྡེ་ཟབ་མོ་བཀླགས་པ་དང་། ཁ་ཏོན་དུ་བྱ་བ་དང༌།
དགེ་བ་ཅི་བྱེད་སྒྱུ་མ་ལྟ་བུའི་ངང་ནས་བྱ་བ་རྣམས་ལ་འབད་ན་ཐུན་དངོས་གཞིའི་ཉམས་ལེན་
གྱི་བོགས་འདོན་མཆོག་ཏུ་འགྱུར་བར་གསུང་། ཁྱད་པར་གང་སྣང་ཐམས་ཅད་བླ་མ་ལྷའི་
གསང་བ་གསུམ་གྱི་རྣམ་རོལ་ཏུ་ལྟ་བ་དང་། ཚོགས་དྲུག་དབང་པོའི་ཡུལ་དུ་གང་ཤར་ཐམས་
ཅད་སྣང་ཞིང་སྟོང་པ། སྟོང་ཞིང་སྣང་བ། སྣང་སྟོང་སྒྱུ་མ་ལྟ་བུ་ལྟ་བ་དང་། གང་སྣང་
སྟོང་པ། སྟོང་པ་བདེ་ཆེན། བདེ་ཆེན་ལྷ་སྐུར་འཆར་ཅི་ཐུབ་བྱའོ། །མདོར་ན་བཤེས་



དགེ་ལྡན་སྙན་བརྒྱུད་ཀྱི་ལྟ་བ།
གཉེན་བསྟེན་ཚུལ་ནས་ཟུང་འཇུག་གི་བར་གྱི་མདོ་སྔགས་གཉིས་ཀའི་ལམ་གྱི་ལུས་ཡོངས་
སུ་རྫོགས་པ་ལ་ཐུན་དངོས་གཞི་དང༌། ཐུན་མཚམས་ཐམས་ཅད་དུ་བག་ཆགས་ཅི་ཐེབས་
བྱས་ཏེ་དལ་བ་ཐོབ་པ་དོན་དང་ལྡན་པར་བྱའོ། །ཟླ་མེད་སྟོན་པ་ཐུགས་རྗེ་ཅན་དེ་ཡིས།
ཞིང་བརྒྱ་འོད་ཀྱིས་འགེངས་པའི་རྫུ་འཕྲུལ་གྱིས། །རབ་འབྱམས་ཞིང་ནས་རྒྱལ་སྲས་མཐུ་
ཆེན་རྣམས། །རི་དབང་བྱ་རྒོད་ཕུང་པོར་འདུས་པ་ལ། །རབ་སྙན་ཡན་ལག་དྲུག་ཅུའི་
ཚངས་དབྱངས་ཀྱིས། །རྒྱལ་བ་ཉིད་ཀྱི་དགོངས་བཞེད་མཐར་ཐུག་པ། །དུས་གསུམ་
རྒྱལ་བ་མ་ལུས་བསྐྱེད་པའི་ཡུམ། ཤེར་ཕྱིན་མདོ་སྡེ་ཟབ་མོ་བཀའ་བསྩལ་ཏོ། །ཤིན་ཏུ་
གཏིང་དཔག་དཀའ་བའི་ཡུམ་གྱི་དོན། ཇི་བཞིན་འགྲེལ་པར་རྒྱལ་བས་ལུང་བསྟན་པ། །རྒྱལ་
བ་གཉིས་པ་འཕགས་པ་ཀླུ་སྒྲུབ་ཀྱིས། །ལམ་འདི་འཕགས་པའི་ཡུལ་དུ་གསལ་བར་མཛད།
གངས་རིའི་ཁྲོད་འདིར་སྔོན་མེད་ཤིང་རྟ་ཆེ། །རྒྱལ་བའི་ཉི་མ་རྗེ་བཙུན་ཙོང་ཁ་པས། །མདོ་
སྔགས་ཡོངས་སུ་རྫོགས་པའི་ལམ་བཟང་ཚུལ། །རྒྱལ་བའི་དགོངས་པ་ཇི་བཞིན་གསལ་
བར་མཛད། །འཇམ་མགོན་སྙན་རྒྱུད་ཡིད་བཞིན་ནོར་བུ་ནི། །དྲི་མེད་རིགས་པས་བྱི་
དོར་ལེགས་བྱས་ནས། །ཡིད་ཆེས་དད་པའི་རྒྱལ་མཚན་རྩེར་མཆོད་དེ། །གངས་ཅན་
སྐལ་བཟང་སྤྱི་ཡི་དཔལ་དུ་བཀོད། །ཟབ་མོའི་གནས་འདི་ཤིན་ཏུ་གཏིང་དཔག་དཀའ། བདག་
བློ་ཉམ་ཆུང་སྦྱངས་པ་དམན་གྱུར་པས། །བཤད་པ་འདི་ལ་འཁྲུལ་པ་མཆིས་གྱུར་ན། །འཇམ་
མགོན་ཐུགས་རྗེའི་གཏེར་ཆེན་ཉིད་ལ་བཤགས། །འཇམ་མགོན་ལུགས་བཟང་གསལ་བར་
བྱས་པ་ལ། །རབ་དཀར་དགེ་བ་གང་ཞིག་ཐོབ་པ་དེས། །ནམ་མཁའི་མཐས་གཏུགས་
འགྲོ་བ་མ་ལུས་པ། །ལམ་བཟང་འདི་ཡིས་སྨོན་ཅིང་གྲོལ་གྱུར་ཅིག། །།ཅེས་དགའ་ལྡན་



དགེ་ལྡན་སྙན་བརྒྱུད་ཀྱི་ལྟ་བ།
སྙན་རྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་ཞེས་བྱ་བ་འདི་ནི། ཆོས་གྲྭ་ཆེན་པོ་དཔལ་
ལྡན་འབྲས་སྤུངས་བློ་གསལ་གླིང་གི་སློབ་ཟུར་གཞུང་ལུགས་རབ་འབྱམས་སྨྲ་བའི་མཁས་
པའི་དབང་པོ་འཇམ་དབྱངས་ཕུན་ཚོགས་ཀྱིས་འདི་ལྟ་བུ་ཞིག་དགོས་ཞེས་ནན་ཆེན་པོས་བསྐུལ་
བ་ལ་བརྟེན་ནས། འཇམ་མགོན་སྙན་རྒྱུད་ཀྱི་མན་ངག་ཐོབ་པ་དགེ་སློང་ཡེ་ཤེས་རྒྱལ་མཚན་
གྱིས་བལ་བོད་མཚམས་ཀྱི་དབེན་གནས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
ྋགུང་ཐང་དཀོན་མཆོག་བསྟན་པའི་སྒྲོན་མེའི་ཞལ་སྔ་ནས།
།ཟབ་ཟབ་མན་ངག་ཟེར་དགུ་ཚོལ་བ་དང་།
།ཐོབ་ཐོབ་མང་པོའི་རྣམ་གྲངས་གསོག་བྱེད་ཅིང་། །
།སྒྲ་སྙན་སྨན་རྩིས་སོགས་ལ་མགོ་འཁོར་བ།
།གཞུང་ལུགས་ཐོས་བསམ་རྣལ་མའི་གེགས་ཡིན་པས།
།རྩ་བ་བོར་ནས་ཡལ་ག་མ་འཛིན་ཨང་།
།རང་རང་གཞུང་གི་བརྗོད་བྱ་དགོས་དོན་སོགས།
།མ་མཐོང་ཤག་འགྱེད་ཚིག་འཁྲི་སྐམ་པོ་དང་།
།རིགས་པས་དཔྱད་པ་མི་བཟོད་གོ་ཐོབ་ཀྱི། །
།སྤམ་བཤད་འདིས་ཀྱང་བརྡར་ཤ་མི་ཆོད་པས།
།གོ་རིགས་ཟུང་དུ་འབྲེལ་བར་སྐྱོངས་ཤིག་ཨང་། །ཞེས་གསུང་།



8
༄༅། དགེ་ལྡན་སྙན་བརྒྱུད་ཕྱག་རྒྱ་ཆེན་པོའི་ཁྲིད་ཀྱི་ཟིན་བྲིས་ཞལ་ལུང་བདུད་རྩིའི་
ཐིགས་ཕྲེང་གི་མཛད་པ་པོ་གུང་ཐང་འཇམ་དཔལ་དབྱངས་
དཀོན་མཆོག་བསྟན་པའི་སྒྲོན་མེའི་རྣམ་ཐར་
མདོར་བསྡུས་བཞུགས་སོ། :
༄༅། །གུང་ཐང་དཀོན་མཆོག་བསྟན་པའི་སྒྲོན་མེ་ནི་མདོ་སྨད་ཤར་ལྷོའི་ཕྱོགས་ཀྱི་མཛོད་དགེའི་
སྨད་དུ་ཡབ་ལྕགས་ཕོ་བྱམས་དང་། ཡུམ་བོ་ཅོག་གཉིས་ཀྱི་སྲས་སུ་རབ་བྱུང་བཅུ་གསུམ་པའི་ཆུ་རྟ་
སྤྱི་ལོ་ (༡༧༦༢)ལོ་ལ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་ཕུན་ཚོགས་ཀྱི་སྐྱེ་ཕྲེང་དུ་
ངོས་འཛིན་ནས་བླ་བྲང་བཀྲ་ཤིས་འཁྱིལ་དུ་གདན་དྲངས། འཇམ་དབྱངས་བཞད་པའི་དྲུང་དུ་དགེ་ཚུལ་
གྱི་སྡོམ་པ་བཞེས། མཚན་དཀོན་མཆོག་བསྟན་པའི་སྒྲོན་མེ་བསྩལ། རྡོ་རམས་པ་བློ་བཟང་རིན་ཆེན་
ཀློག་གི་སློབ་དཔོན་དུ་བསྟེན། འབྲི་ཀློག་སྦྱོར་སྡེབ་མྱུར་དུ་མཐར་ཕྱིན། དེ་ནས་ལོ་བཅུའི་རིང་བླ་བྲང་
དུ་རིག་གནས་སྤྱི་ལ་གསན་སྦྱོང་མཛད་དེ་ཡོན་ཏན་གྱི་གཞི་ལེགས་པར་བཏིངས། དགུང་ལོ་བཅུ་བདུན་
པར་དབུས་སུ་ཕེབས། འབྲས་སྤུངས་སྒོ་མང་གྲྭ་ཚང་དུ་ཞུགས། དགུང་ལོ་ཉེར་གཅིག་པར་རྒྱལ་བ་
བློ་བཟང་འཇམ་དཔལ་རྒྱ་མཚོའི་མདུན་ནས་བསྙེན་རྫོགས་ཀྱི་སྡོམས་པ་མནོས། དགུང་ལོ་ཉེར་གཉིས་
པར་ལྷ་རམས་པའི་མཚན་བཏགས་བཞེས། དགུང་ལོ་ཉེར་ལྔར་གསན་སྦྱོང་མཐར་སོན་ཅིང་། དབུས་
གཙང་ཡོངས་སུ་མཁས་པའི་གྲགས་པས་ཁྱབ། འཇམ་དབྱངས་བཞད་པའི་ཞལ་བཀོད་ལྟར་བླ་བྲང་
དུ་ཕྱིར་ཕེབས། དགུང་ལོ་སོ་གཅིག་པར་བླ་བྲང་བཀྲ་ཤིས་འཁྱིལ་གྱི་གདན་རབས་ཉེར་གཅིག་པའི་ཁྲིར་
ཕེབས། མདོ་སྨད་ཀྱི་དགེ་ལྡན་ཆོས་གྲྭ་ཆེན་པོ་ཡོངས་ལ་མཁས་བཙུན་བཟང་གསུམ་གྱི་བྱ་བས་དུས་
འདའ་བར་མཛད། དགུང་ལོ་རེ་གཉིས་ཏེ་ཆུ་ལུག་སྤྱི་ལོ་ (༡༨༢༣) ལོ་ལ་སྐུ་གཤེགས། །།



ཕྱག་ཆེན་ཟིན་བྲིས།
༄༅། །དགེ་ལྡན་ཕྱག་རྒྱ་ཆེན་པོའི་ཁྲིད་ཀྱི་ཟིན་བྲིས་ཞལ་ལུང་བདུད་རྩིའི་
ཐིགས་ཕྲེང་ཞེས་བྱ་བ་བཞུགས་སོ། །
༄༅། །ན་མོ་གུ་རུ་མཉྫ་གྷོ་ཥ་ཧ་ས་བཛ་ཡ། ཆོས་རྣམས་ཀུན་གྱི་རང་བཞིན་ཕྱག་རྒྱ་
སྟེ། །དེ་དང་དབྱེར་མེད་ཡེ་ཤེས་ཕྱག་རྒྱ་ཆེ། །དེ་ཡི་རང་མདངས་སྨིན་ལེགས་ཕྱག་རྒྱ་
སྟེ། །དེ་དང་མཉམ་སྦྱོར་བདེ་ཆེན་ཕྱག་རྒྱ་ཆེ། །རྣམ་མང་མིང་གི་རྣམ་གྲངས་མཐའ་
ཡས་ཀྱང་། །ངེས་དོན་དམ་པའི་ངང་དུ་རོ་གཅིག་པར། །སྟོན་མཛད་བླ་མ་མཆོག་གི་
ཞབས་པད་ལ། །བཏུད་ནས་ཞལ་ལུང་ནོར་བུའི་ཕྲེང་བ་སྤེལ། །དེའང་འདི་སྐད་ཅེས་བདག་
ཅག་གི་སྟོན་པ་ཐུབ་པའི་དབང་པོ་ཉིད་ཀྱིས་དང་པོར་ཐུགས་བསྐྱེད་པ་ནས་བཟུང་སློབ་པའི་
སྤྱོད་པ་མཐའ་དག་དང༌། སངས་རྒྱས་ནས་ཀྱང་སྐུ་གསུང་ཐུགས་ཀྱི་མཛད་པ་ཐམས་ཅད་
གཞན་དོན་ཁོ་ན་ལས། རང་དོན་གྱི་འཁྲི་བ་ཅུང་ཟད་ཀྱང་མེད་ལ། གཞན་དོན་སྒྲུབ་པའི་
སྒོ་མཆོག་ཏུ་གྱུར་པ་ནི་རྗེ་བླ་མས་གསུངས་པ་ལྟར་གསུང་གི་མཛད་པ་ཡིན་ཞིང་། དེའང་
མཐའ་ཡས་པའི་ནང་ནས་ཡང་རྩེ་ནི་འཁོར་ལོ་བར་པ་ཤེར་ཕྱིན་གྱི་མདོ་སྡེ་འདི་ཉིད་ཡིན་
པར་གསུངས་པའི་རྒྱུ་མཚན་ཡང་། དངོས་བསྟན་སྟོང་ཉིད་ཀྱི་རིམ་པ་རིགས་པའི་རྣམ་
གྲངས་མཐའ་ཡས་པའི་སྒོ་ནས་སྟོན་པས་བརྗོད་བྱའི་དབང་གིས་ཡིན་ཞིང་། སྔགས་ལུགས་
ལ་དེ་ཉིད་འཛིན་སྟངས་སུ་བྱས་པའི་བདེ་སྟོང་དབྱེར་མེད་ཀྱི་ཡེ་ཤེས་སྟོན་པའི་ཆ་ནས་ཡིན་
ནོ། །གང་ལྟར་ཡང་ཚོགས་གཉིས་ཀྱི་ནང་ནས་ཡེ་ཤེས་ཀྱི་ཚོགས་ཀྱི་རྩ་བ་དང༌། ཐབས་
ཤེས་གཉིས་ཀྱི་ནང་ནས་ཤེས་རབ་གཙོ་བོར་གྱུར་པ་ནི་ཡང་དག་པའི་ལྟ་བ་ཡིན་པས། རྗེ་
བླ་མས་ཀྱང་། རྗེ་བཙུན་འཇམ་པའི་དབྱངས་ལ་བརྟེན་ནས་དྲིས་ལན་མང་དུ་མཛད་ཅིང་།



ཕྱག་ཆེན་ཟིན་བྲིས།
དཀའ་བ་དཔག་ཏུ་མེད་པ་སྤྱད་ནས་གསར་དུ་རྟོགས་པའི་ཚུལ་བསྟན་ཏེ་ལྷག་མཐོང་ཆེ་ཆུང་
དགོངས་པ་རབ་གསལ་རྩ་ཤེས་ཊིཀ་ཆེན་སོགས་སུ་གསལ་བར་མཛད་པ་ལས། སྔོན་ཆད་
བོད་འདིར་གྲུབ་པའི་དབང་ཕྱུག་རྟོགས་པ་ཐུགས་སུ་འཁྲུངས་པ་ཡོད་ཀྱང་དེ་ཉིད་ཇི་ལྟ་བ་
བཞིན་ཚིག་གི་ལམ་ནས་སྟོན་ཤེས་པ་མ་བྱུང་བ་ལྟ་བུ་ཡིན་ལ། རྗེ་རང་གི་སྐུ་དུས་སུ། དབུ་
མ་ཆེན་པོ་བྱ་བ་ལས། ཕྱག་ཆེན་གྱི་ཐ་སྙད་དངོས་སུ་མ་མཛད་ཀྱང་། རེད་མདའ་བའི་
དྲིས་ལན་དུ། ཐུན་མོང་མ་ཡིན་པའི་གདམས་པ་ཞིག་ཡོད་ཀྱང་ད་དུང་སྐབས་སུ་མ་བབ་
པས་མ་བཀོད་གསུངས་པ་དེ་དགེ་ལྡན་ཕྱག་རྒྱ་ཆེན་པོ་འདི་ཉིད་ཡིན་པར་ཡོངས་འཛིན་རིན་
པོ་ཆེར་གསུངས་སོ། །དེས་ན་འདིའི་བརྒྱུད་པའང་ཉེ་བརྒྱུད་དེའི་དབང་དུ་བྱས་ཏེ་རྡོ་རྗེ་འཆང་
ནས་འཇམ་དབྱངས། རྗེ་བླ་མ་སོགས་དབེན་ས་སྙན་བརྒྱུད་ཀྱི་གོ་རིམ་ལྟར་ལ། བ་སོ་
བའི་སློབ་མར་གྲུབ་ཆེན་ཆོས་རྡོ་རྗེ་འདི་ཉིད་དང་། དཔལ་ལྡན་རྡོ་རྗེ། ཁམས་པ་རིན་ཆེན་
རྡོ་རྗེ་སྟེ། རྡོ་རྗེ་མཆེད་གསུམ་ཞེས་དགེ་ལུགས་པའི་གྲུབ་ཐོབ་ཆེན་པོ་གསུམ་བྱུང་བར་གསུང་
ཞིང་། འདི་མདོ་སྨད་ནས་གཟའ་མི་གཉིས་དབུས་སུ་སོང་བའི་ལམ་ཁར་སྐྱེས་པ་བྱིས་པའི་
དུས་ནས་སྐལ་ལྡན་དུ་དགོངས་ཏེ་བསྐྱངས་ཤིང་། སླར་སྙན་བརྒྱུད་ཀྱི་གདམས་པའི་བདག་
པོར་གྱུར་པ། ད་ལྟའང་སྐུ་ལུས་མ་སྤངས་པར་ཇོ་མོ་ལྷ་རིར་བཞུགས་པ་ལས་དག་རྣམས་
ཀྱིས་མཇལ་དུ་ཡོད་པར་གསུང་། གནས་བཅུ་པ་དགེ་འདུན་རྒྱལ་མཚན་ནི་ཕྱག་ཆེན་བསྐུལ་
བ་པོའང་ཡིན་ལ། གཙོ་བོར་རྭ་སྒྲེང་དུ་སྒྲུབ་པ་མཛད། འོག་གི་བློ་བཟང་འཕྲིན་ལས་བྱ་
བ་འདི་ལྷ་ཕ་ཞབས་དྲུང་ཞེས་ཐུགས་རུས་ཆེ་ཞིང་ཞལ་ཚ་བས་རྒྱལ་དབང་རྣམ་ཐར་ན་ཟུར་
མང་དུ་ཡོད་པ་དེ་ཉིད་ཀྱི་དབོན་པོ་མདོ་སྔགས་ཡོངས་རྫོགས་ཀྱི་མཁས་པ་ཞིག་ཡིན་ཞིང་



ཕྱག་ཆེན་ཟིན་བྲིས།
གྲུབ་དབང་བློ་བཟང་རྣམ་རྒྱལ་ཀྱང་ཕྱག་ཆེན་གྱི་བཀའ་བབ་མཁས་གྲུབ་གཉིས་འཛོམ་གྱི་
སྐྱེས་ཆེན་ཁྱད་པར་ཅན་ཡིན་ཏེ། རྣམ་ཐར་རྒྱས་པ་ཡོངས་འཛིན་རིན་པོ་ཆེའི་གསུང་དུ་
ཡོད་པ་ལྟར་ཡིན། ཡོངས་གྲགས་ཀྱི་མཚན་ལ་བཀའ་ཆེན་མི་ཞེས་ཟེར། ཡོངས་འཛིན་
རིན་པོ་ཆེ་ནི་བྱིས་པ་ཆུང་ངུ་ནས་ངེས་འབྱུང་དང་སྐྱོ་ཤས་ཀྱིས་བསྐུལ་ཏེ་དབེན་པའི་གནས་
སུ་སྒྲུབ་པ་གཙོ་བོར་མཛད། དེས་སང་བསྟན་པའི་རྩ་བ་གཞན་དང་མི་འདྲ་བའི་ཡ་མཚན་
ཅན་དུ་འདུག་པ་དང་ཆོས་འདིའི་བཀའ་བབ་ཡིན་པའི་གནད་ཀྱིས་བདག་གིས་ཀྱང་ཞུས་ནས་
བླ་མཆོད་དང་སྦྲགས་མ་འདི་ཉིད་གནང་བ་ཡིན་གྱི། སྔར་དཔོན་སློབ་བྱམས་པ་རིན་པོ་
ཆེ་དང་། སྐྱབས་མགོན་པཎ་ཆེན་རིན་པོ་ཆེ་རྣམ་གཉིས་ལས་ཕྱག་ཆེན་ཀྱི་ཁྲིད་ཐོབ་ཀྱང་
བླ་མཆོད་དང་སྦྲགས་མ་མིན་པས། འདི་བླ་མ་ཡོངས་འཛིན་པའི་ཕྱག་ལེན་ལྟར་ལ། རྩ་
ཚིག་ལས། ན་མོ་མཧཱ་མུ་དྷཱ་ཡ། ཞེས་ན་མོ་ནི་ཕྱག་འཚལ་ལོ། །མཧུ་ཆེན་པོ། མུ་དཱ་
ཕྱག་རྒྱ་སྟེ་བགེགས་ཞི་བ་སོགས་ཀྱི་ཕྱིར་དུ་ཕྱག་རྒྱ་ཆེན་པོ་ལ་ཕྱག་འཚལ་བ་ཡིན། དེ་ནས་
ཤོ་ལོ་ཀ་དང་པོ་མཆོད་པ་བརྗོད་པའི་རྐང་པ་དང་པོ། ཀུན་ཁྱབ་ཀུན་གྱི་རང་བཞིན་ཕྱག་
རྒྱ་ཆེ། །ཞེས་འདུས་བྱས་འདུས་མ་བྱས་ཀུན་ཁྱབ་ཅིང་། དེ་ཐམས་ཅད་ཀྱི་རང་བཞིན་
ནམ་གནས་ལུགས་མཐར་ཐུག་ཏུ་གྲུབ་པ། རྒྱལ་བའི་ཡུམ་ཆེན་མོ་རང་བཞིན་གྱི་ཤེར་ཕྱིན་
ཏེ་ཡུལ་ཕྱག་རྒྱ་ཆེན་པོ་དང་། རྐང་པ་གཉིས་པས་ཡུལ་ཅན་གྱི་ཕྱག་རྒྱ་ཆེན་པོ་བསྟན་ཏེ།
དེ་ཡང་དབྱེར་མེད་ཅེས་གང་དང་དབྱེར་མེད་པ་ཡིན་ན་ཡུལ་ཕྱག་རྒྱ་ཆེན་པོ་དེ་དང་དབྱེར་
མེད་པ་ཆུ་ལ་ཆུ་བཞག་པ་བཞིན་རོ་གཅིག་ཏུ་གྱུར་པ་དང་། བརྗོད་བྲལ་ནི་སྤྱིར་ཆོས་ཉིད་
བརྗོད་བྱ་ཡིན་ཀྱང་། བུ་རམ་གྱི་རོ་མངར་བ་ལྕེ་ཤེས་ཀྱིས་ཇི་ལྟར་མྱོང་བཞིན་ཚིག་གིས་



ཕྱག་ཆེན་ཟིན་བྲིས།
42
བརྗོད་དུ་མེད་པ་དང༌། ལག་པ་མེས་ཚིག་པའི་ཚ་རེག་ལུས་ཀྱིས་ཇི་ལྟར་མྱོང་བ་ལྟར་བརྗོད་
དུ་མེད་པ་བཞིན། འདིར་ཡང་མཉམ་གཞག་ཡེ་ཤེས་ཀྱིས་ཇི་ལྟར་གཟིགས་པ་བཞིན་ཚིག་
གི་ལམ་ནས་བརྗོད་དུ་མེད་ལ། སེམས་ཀྱི་རྡོ་རྗེ་ཞེས་པའི་ཐ་སྙད་སྔགས་ལུགས་ལ་ཅིས་
ཀྱང་ཡོད་ལ། མདོ་ཕྱོགས་སུའང་ཀླུ་སྒྲུབ་ཀྱི་བསྟོད་ཚོགས་སུ་སེམས་ཀྱི་རྡོ་རྗེ་ལ་བསྟོད་པ་
ཞེས་དེའི་ཐ་སྙད་མཛད། དབྱིངས་ཞེས་པ་ཡུལ་གྱི་སྒོ་ནས་བཏགས་པ་ཡིན་པས། གཙོ་
བོ་ནི་ཕྱི་མ་ཡུལ་ཅན་ཕྱག་རྒྱ་ཆེན་པོ་འདི་ཉིད་ཡིན་པས། དེ་སྟོན་པའི་བླ་མ་མཁས་གྲུབ་
སངས་རྒྱས་ཡེ་ཤེས་ལ་ཕྱག་མཛད་པ་ཡིན། ཤོ་ལོ་ཀ་གཉིས་པས་རྩོམ་པར་དམ་བཅས་
ཏེ་དབེན་ས་སྙན་བརྒྱུད་ཀྱི་མན་ངག་ལས་རིམ་པར་བྱུང་ཡང་ཆེར་མ་གྲགས་པ། པཎ་ཆེན་
རང་གིས་སྤེལ་བ་ཡིན་པས། འདིའི་ཁྲིད་ཉམས་སུ་ལེན་པ་ལ། སྦྱོར་དངོས་མཇུག་གསུམ་
ལས། དང་པོ་བསྟན་དང་ཐེག་ཆེན་ལ། །འཇུག་པའི་སྒོ་དང་གཞུང་ཤིང་ཕྱིར། །ཁ་ཙམ་
ཚིག་ཙམ་མ་ཡིན་པས། །སྐྱབས་འགྲོ་སེམས་བསྐྱེད་ནན་ཏན་བྱ། །ཞེས་སོགས་དགེ་ལུགས་
དང་བཀའ་བརྒྱུད་གོང་མ་རྣམས་ལའང་ཡོངས་སུ་གྲགས་པ་སྔོན་འགྲོའི་ཁྲིད་ཆེན་བཞི་ཞེས།
བསྟན་པའི་འཇུག་སྒོ་སྐྱབས་འགྲོ་དང་། ཐེག་ཆེན་གྱི་སྒོའམ་གཞུང་ཤིང་སེམས་བསྐྱེད་གཉིས་
བསྡོམས་པ་སྐྱབས་འགྲོའི་ཁྲིད། གཉིས་པ་མཎྜལ་ནི་རྩ་བར་དངོས་སུ་མ་ཐོན་ཡང་། སེམས་
ཀྱི་ཆོས་ཉིད་མཐོང་བ་ཡང༌། །ཚོགས་བསགས་སྒྲིབ་སྦྱོང་ལ་ལྟོས་པས། ཞེས་གསུང་བའི་
ཤུགས་ལ་བསྟན་ཏེ། ཚོགས་གསོག་པའི་སྒོ་མཎྜལ་གྱི་ཁྲིད། སྡིག་པ་སྦྱོང་བའི་སྒོ་རྡོར་
སེམས་བསྒོམ་བཟླས་ཀྱི་ཁྲིད། བྱིན་རླབས་འཇུག་པའི་སྒོ་བླ་མའི་རྣལ་འབྱོར་གྱི་ཁྲིད་རྣམས་
སུ་ཡོད་པས་དང་པོ་ལའང་། གནས་ཁང་བྱི་དོར་བྱས་ཏེ་སྐུ་གསུངས་ཐུགས་ཀྱི་རྟེན་བཀྲམ།



ཕྱག་ཆེན་ཟིན་བྲིས།
མཆོད་པ་གཡོ་མེད་ཅིང་བཀོད་པས་མཛེས་པར་བཤམ་པ་སོགས་ལམ་རིམ་ལས་བྱུང་བ་
ལྟར་བྱས། དེ་ནས་འཇམ་ཞིང་འབོལ་བའི་སྟན་རྒྱབ་མཐོ་ཞིང་མདུན་དམའ་བ་དེ་ལྟ་བུ་ལ་
རྡོ་རྗེ་སྐྱིལ་ཀྲུང་ངམ་སྐྱིལ་ཀྲུང་ཕྱེད་པས་གནས་ལ་ལུས་དྲང་པོར་བསྲངས་ཏེ་རྣམ་སྣང་གི་
ཆོས་བདུན་ལྡན་དུ་བྱ་དགོས་པས་ལུས་བསྲོང་ཚད་ནི། སྣ་རྩེ་ནས་རྡེའུ་འཕང་པ་ལྟེ་བའི་ཐད་
དུ་འབབ་དགོས་པར་ཡོངས་འཛིན་གསུང་། དེའི་དགོས་པའང་ལུས་དྲང་པོར་གནས་པས་
རྩ་དྲང་པོར་འོང་དེས་རླུང་དྲང་པོར་རྒྱུ། དེས་རྣམ་རྟོག་གྱ་གྱུ་དེ་འདྲ་མེད་པར་སེམས་རྣལ་
དུ་གནས་པ་ཡོང་བ་ཡིན། དེ་ནས་རང་གི་སེམས་ལ་བརྟགས་ཏེ། ཕྱིན་ཅི་ལོག་གི་བློ་སྣ་
དེ་འདྲ་རྒྱ་བར་འདུག་ན་རླུང་རོ་དགུ་ཕྲུགས་ལ་སོགས་པས་བསལ་ཏེ་མནོ་བསམ་ལེགས་པར་
གཏོང་དགོས། དེའང་སྐྱབས་འགྲོའི་ཁོངས་འདིར་སྐྱེས་བུ་ཆུང་འབྲིང་གི་ལམ་རིམ་དང་།
སེམས་བསྐྱེད་ཀྱི་ཁོངས་སུ་རྒྱུ་འབྲས་མན་ངག་བདུན་སོགས་སྐྱེས་བུ་ཆེན་པོའི་ཆོས་སྐོར་འགྲོ་
དགོས། ཞེས་བླ་མ་ཡོངས་འཛིན་རིན་པོ་ཆེ་གསུང་ངོ་། །དང་པོ་སྐྱབས་ཡུལ་ཚོགས་ཞིང་
གསལ་འདེབས་ཚུལ་ནི། མདུན་གྱི་ནམ་མཁར་དཔག་བསམ་གྱི་ཤིང་ཡལ་ག་དང་ལོ་མ་
དང་མེ་ཏོག་འབྲས་བུ་ཕུན་སུམ་ཚོགས་པ་ཡངས་ཤིང་རྒྱ་ཆེ་བ། འདབ་མ་འོག་མ་རྣམས་
ཐུར་དུ་འཕྱང་ཞིང་། གོང་མ་གོང་མ་རྣམས་གྱེན་དུ་ཕྱོགས་པའི་རྩེ་མོར་སེང་ཁྲིའི་སྟེང་ད་
རྩ་བའི་བླ་མ་དེ་ཉིད་སྐུའི་རྣམ་པ་སྐབས་འདིར་རྗེ་རིན་པོ་ཆེའི་རྣམ་པར་གསལ་འདེབས་དགོས་
ཤིང་། དེའི་ཐུགས་ཀར་ཐུབ་དབང་། དེའི་ཐུགས་ཀར་རྡོ་རྗེ་འཆང་གསལ་འདེབས་པ་
འདི་དབེན་ས་སྙན་བརྒྱུད་ཀྱི་མན་ངག་ཡིན་པས། བླ་མ་ཐུབ་དབང་རྡོ་རྗེ་འཆང་རང་ཟེར་ །
བའི་རྩ་བ་དེ་ལ་ཐུག་པ་ཡིན། དེའི་ཐུགས་ཀ་ནས་གཡས་ཕྱོགས་སུ་འོད་ཟེར་གཅིག་གཉིས་



44
ཕྱག་ཆེན་ཟིན་བྲིས།
བཞི་སོགས་འཕྲོས་པའི་སྣེ་མོར་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་དང་། གཡོན་དུ་རིམ་
པ་བཞིན་འཕྲོས་པའི་སྣེ་མོར་ཟབ་མོ་ལྟ་བརྒྱུད། མདུན་དུ་རྩ་བའི་བླ་མ་རྒྱུན་གྱི་སྐུའི་རྣམ་
པ་ཆོས་འབྲེལ་ཡོད་པའི་བླ་མ་རྣམས་ཀྱིས་བསྐོར་བ། རྒྱབ་ཏུ་ཉམས་ལེན་བྱིན་རླབས་བརྒྱུད་
པ། རིམ་པ་གཉིས་པའི་མདུན་དུ་རྡོ་རྗེ་འཇིག་བྱེད། གཡས་སུ་གསང་འདུས། རྒྱབ་ཏུ་
དུས་འཁོར་རམ་དགྱེས་རྡོར། གཡོན་དུ་འཁོར་ལོ་བདེ་མཆོག་སོགས་བླ་མེད་ཀྱི་ལྷ་ཚོགས།
དེའི་འོག་མར་ཀུན་རིག །དཔལ་མཆོག་རྩེ་མོ་སོགས་རྣལ་འབྱོར་རྒྱུད་ཀྱི་ལྷ་ཚོགས། དེའི་
འོག་མར་རྣམ་སྣང་མངོན་བྱང་དང་སྤྱོད་རྒྱུད་དུ་གཏོགས་པའི་ཕྱག་རྡོར་སོགས་སྤྱོད་རྒྱུད་
ཀྱི་ལྷ་ཚོགས་དེའི་འོག་ཏུ་ཐུབ་པ་དམ་ཚིག་གསུམ་བཀོད་སོགས་བྱ་རྒྱུད་ཀྱི་ལྷ་ཚོགས། དེའི་
འོག་ཏུ་སངས་རྒྱས་སྟོང་ལ་སོགས་པ་ཕྱོགས་བཅུའི་སངས་རྒྱས། དེའི་འོག་ཏུ་ཉེ་བའི་སྲས་
ཆེན་བརྒྱད་སོགས་སེམས་དཔའ་དང་སེམས་མ། དེའི་འོག་ཏུ་རང་རྒྱལ་བཅུ་གཉིས་སོགས་
རང་རྒྱལ་བ་ཆེན་པོ་རྣམས་དང་། དེའི་འོག་ཏུ་གནས་བརྟན་བཅུ་དྲུག་སོགས་ཉན་ཐོས་ཀྱི་
ཚོགས། དེའི་འོག་ཏུ་དཔའ་བོ་མཁའ་འགྲོ །དེའི་འོག་ཏུ་ཆོས་སྲུང་སྟེ་རིམ་པ་བཅུ་གཅིག་
དང༌། དེ་དག་གིས་གསུངས་པའི་ཆོས་རྣམས་རང་རང་གི་མདུན་ན་གླེགས་བམ་གྱི་རྣམ་
པར་བཞུགས་པ་གསལ་གདབ་དགོས། རྩོད་པའི་ཚེ་ཆོས་དཀོན་མཆོག་ལ་འགོག་ལམ་གང་
རུང་དགོས་ཟེར་ཡང་། དམིགས་རྣམ་སྐྱོང་དུས། དེ་མ་གཏོགས་ལུང་གི་ཆོས་རྣམས་ཇ་
བསྐོལ་བའི་ཇ་རོ་ལྟ་བུར་སྙིང་པོ་མེད་པར་བཟུང་ན་ཆོས་སྤོང་དུ་འགྲོ་བས། ཀུན་རིག་གི་
ཆོ་གར་ཡང་། བློ་མཆོག་རྣམས་ཀྱི་ཀུན་དགའ་རྭ་བ་སྟེ། །ཞེས་སོགས། ལུང་གི་ཆོས་
ལ་གཙོ་བོར་གསུང་པ་བཞིན་བྱ་དགོས། དེ་དག་གི་ཐོག་མར་རང་སྡུག་བསྔལ་གྱིས་མནར་



སs
ཕྱག་ཆེན་ཟིན་བྲིས།
ཚུལ་བསམ་པ་ལ་རག་ལས་པས། དེ་ནི་དཔལ་ཆོས་ཀྱི་གྲགས་པས། སྡུག་བསྔལ་འཁོར་
བ་ཅན་ཕུང་པོ། །ཞེས་ལས་ཉོན་གྱི་ཕུང་པོ་འདི་ཀ་རང་སྡུག་བསྔལ་གྱི་མཚན་གཞིར་བཟུང་
ནས། དེ་རྒྱུ་མཚན་ཅི་ཡིན་ན། འགྲེལ་རྒྱག་པའི་སྐབས་སུ། དེ་ཆོས་ཅན། སྡུག་བསྔལ་
ཡིན་ཏེ། ལས་ཉོན་གྱི་གཞན་དབང་ཅན་ཡིན་པའི་ཕྱིར་ཞེས་ལས་དང་ཉོན་མོངས་པའི་དབང་
གིས་སྐྱེ་བ་ཞིག་བླངས་ཕྱིན་ཆད་གནས་སྐབས་སྡུག་བསྔལ་མངོན་གྱུར་བ་ཡོད་མེད་གང་ཡིན་
ཀྱང་ཕུགས་སྡུག་བསྔལ་ལས་མ་འདས་པས་འཆིང་བའམ། འཆིང་ཐག་ལྟ་བུ་ཡིན། ཡོངས་
འཛིན་རིན་པོ་ཆེས་སྲིད་རྩེ་ནས་མནར་མེད་ཀྱི་བར་གྱི་སྣོད་བཅུད་འདི་ཐམས་ཅད་སྡུག་བསྔལ་
ཡིན་གསུངས་པ་ཡིག་ཆ་སོགས་སུ་མི་གསལ་ཡང་གོ་རྒྱུ་ཆེན་པོ་ཞིག་ཡོད་པ་འདྲ། དེས་
ན་ང་རང་ཚོའང་ད་ལྟ་སྡུག་བསྔལ་གྱིས་ནོན་ཡོད་པ་ལ་བསམ་བློ་མཐོང་བས་ཡམ་མེ་ཡོམ་
མེ་ཞིག་ལས་མ་ཤེས་པ་ཡིན། འགྲོ་བ་གཞན་གྱི་སྡུག་བསྔལ་མི་དགོས། མིའི་མངལ་སྒོ་
འགྲིམ་པའི་སྐབས་འདི་ལའང་། དང་པོ་མངལ་གྱི་གནས་ཤིན་ཏུ་དོག་ཅིང་མུན་ནག་ལ་
དྲི་ང་བ། ལྗན་ལྗིན་གྱིས་གང་བའི་བཙོན་རྭ་ལྟ་བུ་ཉམ་ང་བ་དེ་འདྲ་བར་ཡུན་རིང་དུ་གནས་
པའི་མཐར་ལས་ཀྱི་རླུང་གིས་བདས་ཏེ་ཕྱི་རོལ་ཏུ་བཙས་པ་ནའང་། ཚེར་དོང་དུ་བཅུག་
པ་ལྟ་བུ་དང༌། འཁྱག་དོང་དུ་བཅུག་པ་ལྟ་བུའི་སྡུག་བསྔལ་བཟོད་གླགས་མེད་པར་ཡོད་
ལ། ནར་སོན་ནས་ཀྱང་འབྱོར་པ་ཅན་རྣམས་གསོག་བསྲུང་དང་། དབུལ་འཕོང་རྣམས་
འཚོལ་སྒྲུབ་ཀྱི་སྡུག་བསྔལ་གཉེན་མཛའ་བ་དང་བྲལ་གྱིས་དོགས་པ་དགྲ་སྡང་པ་དང་ཕྲད་
ཀྱིས་དོགས་པ་གཞན་ཡང་ནད་ལ་སོགས་པའི་སྡུག་བསྔལ་མཐའ་ཡས་པ་ཞིག་ཡོད་ལ། ད་
ལྟ་ངན་སོང་གི་སྡུག་བསྔལ་དངོས་སུ་མ་མྱོང་ཡང་དེར་སྐྱེས་པའི་རྒྱུ་ཚོགས་ཚང་བར་ཡོད་



46
ཕྱག་ཆེན་ཟིན་བྲིས།
པས་ཤི་མ་ཐག་ཏུ་ངོན་འགྲོར་འགྲོ་བ་ལས་འོས་མེད་ཅིང་། དེར་སྐྱེས་ན་ལོ་སྟོང་ཕྲག་མང་
པོའི་བར་དུ་ཚ་གྲང་བཀྲེས་སྐོམ་གླེན་ལྐུག་སོགས་ཀྱི་སྡུག་བསྔལ་བསམ་གྱིས་མི་ཁྱབ་པ་མྱོང་
དགོས་ཚུལ་དང་། བརྒྱ་ལ་བདེ་འགྲོར་སྐྱེས་ཀྱང་། ལྷ་མ་ཡིན་རྣམས་ལྷ་དང་ཕྲག་དོག་
གི་དབང་གིས་འཐབ་པས་ལུས་བཅད་ཅིང་རལ་བའི་སྡུག་བསྔལ། ཁམས་འོག་མའི་ལྷ་ལ་
འཆི་ལྟས་ཀྱིས་ཕོག་པ་སོགས་ཀྱི་སྡུག་བསྔལ། ཁམས་གོང་མ་སྡུག་བསྔལ་དངོས་སུ་མེད་
ཀྱང་དཔེར་ན་མེ་ལྕགས་དང་སྤྲ་བ་སོགས་ལ་མེ་དངོས་སུ་མེད་ཀྱང་མེའི་ས་བོན་ཡོད་པས་
སླར་རྐྱེན་འཛོམས་པ་ན་མེ་འབྱུང་བ་བཞིན། སླར་སྙོམས་འཇུག་གི་འཕེན་པ་ཟད་དེ་ལས་
གཞན་གྱི་ས་བོན་སྨིན་པ་ན། ངན་སོང་གསུམ་ལ་སོགས་པར་སྡུག་བསྔལ་འཁོར་མེད་མྱོང་
ཚུལ་བསམ་ནས། འཁོར་བ་མཐའ་དག་ལས་ཡིད་ལོག་པའི་ངེས་འབྱུང་ཤུགས་དྲག་པོ་
དང༌། དེ་ལས་སྐྱོབ་པའི་སྐྱབས་དཀོན་མཆོག་གསུམ་ལ་བློ་བཀལ་ནས་སླར་སྐྱེ་སྲིད་དུ་ཉིང་
མཚམས་སྦྱོར་མི་དགོས་པ་ཞིག་མ་བྱས་ན། དལ་འབྱོར་ཐོབ་པ་ཆུད་ཟོས་སུ་སོང་བར་དུག་
སྙམ་དུ་བསམ་ཏེ། རྒྱལ་སྲས་ཞི་བ་ལྷས་ཀྱང་། །འདི་འདྲའི་དལ་བ་རྙེད་གྱུར་ནས། །བདག་
གིས་དགེ་གོམས་མ་བྱས་ན། །དེ་ལས་བསླུས་པ་གཞན་མེད་དེ། །དེ་ལས་རྨོངས་པའང་
གཞན་མེད་དོ། །ཞེས་སོགས་གསུང་པ་ལྟར་རང་གིས་རང་ལ་རྔན་བགྲང་བའམ། ལེ་
བདས་ཏེ་སྐྱབས་འགྲོ་སོགས་ལ་བསྐུལ་བ་དང་ཡང་ན་མཐུན་ཕྱོགས་ཀྱི་སྒོ་ནས་བསམས་ཏེ་
ཚེ་འདིར་ཆོས་ལ་བརྩོན་འགྲུས་དྲག་པོ་བྱས་པ་ཡིན་ན་རབ་ཚེ་འདིར་འཚང་རྒྱ་བའམ་བར་
དོར་འཚང་རྒྱ། དེ་ལྟར་མ་ཡིན་ཡང་དེའི་རྣམ་སྨིན་གྱིས་ཕྱི་མར་དལ་འབྱོར་ཚང་བའི་རྟེན་
རྙེད་ཅིང་། མྱོང་བ་རྒྱུ་མཐུན་ལ། བཟུང་ན་ཚིག་ཟིན། བསམ་ན་དོན་གོ །བསྒོམ་ན་



ཕྱག་ཆེན་ཟིན་བྲིས།
རྒྱུད་ལ་སྐྱེ་བ་སོགས་ཆོས་སྒྲུབ་པའི་མཐུན་རྐྱེན་ཚང་བ་དང་། བྱེད་པ་རྒྱུ་མཐུན་ཆོས་ཀྱི་
སྒྲ་ཐོས་པ་ཙམ་གྱིས་དེ་ལ་འཇུག་འདོད་པ་སོགས་སྒོ་ཐམས་ཅད་ནས་བློ་ཁ་ཆོས་ཕྱོགས་སུ་
འཁོར་འགྲོ་བས། རིམ་གྱིས་སྐྱེ་བ་བཅུ་དྲུག་སོགས་ན་ངེས་པར་འཚང་རྒྱ་བ་ཞིག་འབྱུང་
བ་ཡིན་པས། ཅི་ནས་ཀྱང་འབད་དགོས་དེའང་སྐྱབས་ཡུལ་རྣམས་ལ་མཁྱེན་པའི་ཡེ་ཤེས།
བརྩེ་བའི་ཐུགས་རྗེ། མཛད་པའི་འཕྲིན་ལས། སྐྱོབ་བའི་ནུས་མཐུ་སོགས་རྒྱུ་ཚོགས་ཐམས་
ཅད་ཚང་བར་ཡོད་ཀྱང་། རང་རེས་བློ་མ་བཀལ་བར་ཐེ་ཚོམ་ཟོས་པའི་དབང་གིས། དེ་
རྣམས་ཀྱིས་ཀྱང་སྐྱོབ་ཐབས་དང་བྲལ་བ་ཡིན། དེས་ན་ལྷན་པ་སེར་པོ་གྱོན་པ་ཚུན་ཆད་
ལའང་དགེ་འདུན་དཀོན་མཆོག་གི་འདུ་ཤེས་བཞག་སྟེ་སྐྱབས་སུ་འཛིན་དགོས་པར་གསུངས་
པས། དེ་ཉིད་གོས་དཀར་པོ་གྱོན་ནས་ལྷན་པ་སེར་པོ་བཏབ་པ་ཙམ་ལ་ཟེར་བ་མ་ཡིན་པར།
དོན་དུ་ཚུལ་ཁྲིམས་དང་མི་ལྡན་ཡང་དགེ་ཚུལ་སློང་གི་མིང་བཟུང་ནས་གཟན་དམར་སེར་
རེ་ཙམ་གྱོན་པ་དེ་ལྟ་བུ་ད་ལྟ་དུས་དབང་གིས་ཤིན་ཏུ་མ་རབས་དེ་འདྲ་ལ་སྦྱར་དགོས་སམ་
སྙམ་སྟེ། སའི་སྙིང་པོ་འཁོར་ལོ་བཅུའི་མདོ་ལས། དགེ་སློང་ཚུལ་ཁྲིམས་དང་ལྡན་པ་
ཕྱག་དང་བསྙེན་བཀུར་སོགས་ཀྱི་ཡུལ་ཡིན་པར་མ་ཟད། ཚུལ་ཁྲིམས་འཆལ་བ་ལུག་ལྟ་
བུའི་དགེ་སློང་ཡང་བསོད་ནམས་ཀྱི་ཞིང་དུ་གསུངས་པ་ལྟ་བུ་ཡིན། དེ་ནས་སྐྱབས་འགྲོའི་
དམིགས་རྣམ་དངོས་གཞི་ལ། ཚོགས་ལྟ་བུར་དཀྱུས་གཅིག་ཏུ་བྱེད་ཀྱང་། དམིགས་རྣམ་
སྐྱོང་ཚེ། དང་པོར་བླ་མ་ལ་སྐྱབས་སུ་མཆིའོ། །ཞེས་པའི་ཚིག་གཅིག་པུ་འདི་ལན་མང་
དུ་བསྐྱར་ཏེ་བླ་མའི་སྐུ་ལས་བདུད་རྩི་འབེབས་སྦྱང་བྱས་པས། བླ་མའི་སྐུ་ལ་བསྡོས་པ། གསུང་
བཅགས་པ། ཐུགས་དཀྲུགས་པ། མ་དད་བརྙས་རྨོད་ལོག་ལྟ་སྐྱེས་པ་ལ་སོགས་པའི་ཉེས་



ཕྱག་ཆེན་ཟིན་བྲིས།
ལྟུང་ཐམས་ཅད་བྱང་བའི་མོས་པ་དང་། དེའི་འོག་ཏུ་སངས་རྒྱས་ལ་སྐྱབས་སུ་མཆིའོ། །ཞེས་
ལན་མང་དུ་བརྗོད་པའི་ཚེ། ཡི་དམ་གྱི་ལྷ་ཚོགས་དང་སངས་རྒྱས་སྟོང་ལ་སོགས་པའི་སྐུ་
ལས་བདུད་རྩིའི་རྒྱུན་བབས་པས། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་
དང་། དེའི་སྐུ་བརྙན་འགོམ་ཡུག་བྱས་པ་སོགས་སངས་རྒྱས་ལ་བརྟེན་པའི་ཉེས་ལྟུང་ཐམས་
ཅད་བྱང་བའི་མོས་པ་དང༌། ཆོས་ལ་སྐྱབས་སུ་སོང་བའི་ཚེ་གླེགས་བམ་རྣམས་ཀྱི་གདོང་
དར་ཡི་གེ་སོགས་ནས་བདུད་རྩིའི་རྒྱུན་བབས། དམ་པའི་ཆོས་ཟོང་དུ་བསྒྱུར་བ་གཏའ་མར་
བཅུག་པ་ས་སྒྲེ་མོ་ལ་བཞག་པ་སོགས་ཆོས་སྤོང་གི་སྡིག་པ་རྣམས་བྱང་བའི་མོས་པ་བྱེད།
དགེ་འདུན་ལ་སྐྱབས་སུ་སོང་བའི་ཚེ་བྱང་སེམས་ཉན་རང་དཔའ་བོ་མཁའ་འགྲོ་ཆོས་སྲུང་
དང་བཅས་པའི་སྐུ་ལས་བདུད་རྩིའི་རྒྱུན་བབས་དགེ་འདུན་གྱི་སྡེ་དཀྲུགས་པ་སོགས། དེ་
ལ་བརྟེན་པའི་ཉེས་ལྟུང་ཐམས་ཅད་བྱང་བའི་མོས་པ་བྱེད་དགོས་ཤིང༌། འདི་སྐྱབས་འགྲོ་
བཞི་སྐོར་གྱི་དབང་དུ་བྱས་པ་ཡིན་གྱི། ཡི་དམ་ཆོས་སྲུང་སོགས་ལ་ལོགས་སུ་བྱེད་ན་དམིགས་
རྣམས་ཡང་ཟུར་དུ་བྱས་ཆོག །དེ་ནས། སངས་རྒྱས་ཆོས་དང་ཚོགས་ཀྱི་མཆོག་རྣམས་
ལ། །ཞེས་སོགས་ཀྱི་ཚེ་ཐམས་ཅད་ཀྱི་སྐུ་ལས་བདུད་རྩིའི་རྒྱུན་བབས་རང་གཞན་སེམས་
ཅན་ཐམས་ཅད་ཀྱི་སྒོ་གསུམ་གྱི་ཉེས་ལྟུང་སྦྱངས། མཐར་སྐྱབས་ཡུལ་རྣམས་འོད་དུ་ཞུ་
ནས་བླ་མ་ཐུབ་དབང་རྡོ་རྗེ་འཆང་ལ་ཐིམ། དེ་རང་ལ་ཐིམ་པས་རང་ཉིད་ཐུབ་པའི་དབང་
པོའི་སྐུར་གྱུར། དེ་ལས་འོད་འཕྲོས་སེམས་ཅན་ཐམས་ཅད་ལ་ཕོག་པས། དེ་ཐམས་ཅད་
ཀྱང་ཐུབ་པའི་དབང་པོའི་སྐུར་གྱུར་པའི་དམིགས་པ་བྱ། དེ་ནས་སེམས་བསྐྱེད་ལ་སློབ་ཚུལ་
ལ་རྒྱུ་འབྲས་མན་ངག་བདུན་གྱི་སྒོ་ནས་སློབ་ཚུལ་དང་། བདག་གཞན་མཉམ་བརྗེའི་སྒོ་



49
ཕྱག་ཆེན་ཟིན་བྲིས།
ནས་སློབ་ཚུལ་གཉིས་ཡོད་པས་ཕྱི་མ་འདི་ཡིད་འོང་གི་བྱམས་པའི་ཁོངས་སུ་འདུ་ཞེས་ཡོངས་
འཛིན་རིན་པོ་ཆེ་གསུང་། དང་པོར་མར་ཤེས་བསྒོམ་པ་ལ། འཁོར་བའི་ཡ་མཐའ་ཐུག་
མེད་དུ་ཤེས་དགོས། དེལ་རིག་པའི་ཡ་མཐའ་ཐུག་མེད་དུ་སྒྲུབ་དགོས། དེ་རང་དེ་རིང་
གི་ཤེས་པ་འདི་ཁ་སང་གི་ཤེས་པ་དེ་ལས་བྱུང་བར་རྟོགས་དགོས་པས། དེའི་སྒྲུབ་ཚུལ་ནི།
དེ་རིང་གི་རིག་པ་འདི་ཁ་སང་གི་རིག་པ་དེ་ལས་བྱུང་བ་ཡིན། ཁ་སང་བྱ་བ་འདི་དང་འདི་
བྱེད་དགོས་ཞེས་བསམས་པ་དེ་དེ་རིང་ཡང་དྲན་པ་ནི་རིག་པ་སྔ་མའི་རྒྱུན་ཡིན་པའི་རྟགས་
ཡིན། །དེ་ལྟར་དཔྱད་ནས་ངེས་པ་རྙེད་ན་ཤིན་ཏུ་ཤུགས་ཆེ། གཞུང་ལུགས་ལ་མ་སྦྱངས་
པ་རྣམས་ཀྱིས་དེ་འདྲའི་སྒྲུབ་ཚུལ་རྟོགས་དཀའ་བས། འདི་སངས་རྒྱས་ཀྱི་གསུང་བསླུ་བ་
མེད་པ་ཡིན་སྙམ་དུ་བློ་ཐག་རྦད་ཀྱིས་བཅད་ནས་ཡིད་ཆེས་པར་བྱ་དགོས་ཏེ། རྒྱུད་རྟོག་
པ་གསུམ་པ་ལས། ཡང་ན་བླུན་པོ་དད་པ་བརྟན། །དེ་ལ་སྦྱོར་བའི་དངོས་གྲུབ་ཉེ། །རྟོག་
ཅིང་དཔྱོད་པའི་རྟོག་གེ་བ། །དེ་ལ་སྦྱོར་བའི་དངོས་གྲུབ་རིང་། །ཞེས་གསུངས་པ་ལྟ་བུ་
ཡིན། དེ་ལྟར་མར་ཤེས་པ་ན་མ་བྱེད་རེས་ཀྱིས་དྲིན་གྱིས་བསྐྱངས་ཚུལ་བསམ་ཏེ། ད་
རེས་བདག་གིས་དྲིན་ལན་འཇལ་དགོས། དེའང་ཟག་མེད་ཀྱི་བདེ་བ་ལ་འགོད་དགོས་ཀྱི།
ཟག་བཅས་ཀྱི་བདེ་བ་ཚངས་པ་བརྒྱ་བྱིན་ལ་སོགས་པའི་གོ་འཕང་ནི་ཁོ་རང་ཚོས་ཀྱང་སྔར་
ལན་མང་པོའི་བར་དུ་ཐོབ་མོད་ཀྱི་ཡིད་བརྟན་མ་གྱུར་པར་སླར་སྡུག་བསྔལ་མཐའ་ཡས་
པ་མྱོང་དགོས་བྱུང་འདུག །དེའང་ད་ལྟ་རང་ལ། དེ་འདྲའི་ནུས་པ་མེད་པས་དེ་ཐམས་
ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་དགེ་ལྡན་
ཕྱག་རྒྱ་ཆེན་པོའི་ཁྲིད་སྙན་བརྒྱུད་ཀྱི་མན་ངག་ཟབ་མོ་འདི་ཉིད་ཉམས་སུ་བླང་བར་བྱའོ་སྙམ་



ཕྱག་ཆེན་ཟིན་བྲིས།
དུ་སེམས་བསྐྱེད། འདིའི་བྱམས་པ་ཡིད་འོང་གི་བྱམས་པ་ཡིན་ལ་བདེ་བ་དང་ལྡན་འདོད་
ཀྱི་བྱམས་པ་སྙིང་རྗེའི་རྗེས་སུ་སྐྱེས་པའང་ཡོད་པས། དེ་གཉིས་མི་གཅིག་ཅེས་བླ་མ་རྣམས་
གསུང་ཞིང་། ཕྱི་མ་ལའང་ཡིད་འོང་གི་རྣམ་པར་མཐོང་དགོས་སམ་སྙམ། ཚད་མེད་
བཞི་བསྒོམ་པ་འདིར་དངོས་སུ་མ་གསུང་ཡང་། བྱེད་དགོས་པས་དེའི་གོ་རིམ་ཆོ་ག་སོགས་
པ་ལ་ཆེད་དུ་བཏང་སྙོམས་ཚད་མེད་རྗེས་ལ་འབྱུང་ཡང་། དམིགས་རྣམ་སྐྱོང་ཚེ་སྔོན་དུ་
བླངས་ཏེ་ཟག་མེད་ཀྱི་བདེ་བ་ལ་འགོད་པའི་བང་རིམ་གྱིས་བྱེད་དགོས། གཉིས་པ་མཎྜལ་
གྱི་ཁྲིད་ནི། །བྱེ་བ་ཕྲག་བརྒྱའི་གླིང་བཞི་ལྷུན་པོར་བཅས། །ཞེས་སོགས་འོག་ནས་འབྱུང་
བ་དང་གཅིག་ལ། རྡོར་སེམས་བསྒོམ་བཟླས་ཀྱི་ཁྲིད་ནི། རང་ཐ་མལ་དུ་གནས་པའམ།
ཡི་དམ་གྱི་ལྷ་གཞན་དུ་བསྒོམ་པའམ། རྡོར་སེམས་རང་དུ་བསྒོམ་པ་སོགས་པ་དམ་ག་ཅན་
དུ་གསུངས་པས་གང་བྱས་ཀྱང་འགལ་བ་མེད་པས་རང་གི་བློ་དང་བསྟུན། དེའི་སྤྱི་བོར་
རྡོ་རྗེ་སེམས་དཔའ་ཡབ་ཡུམ་གསལ་བཏབ་པའི་སྐུ་ལས་འོད་ཟེར་དཔག་ཏུ་མེད་པ་འཕྲོས་
སངས་རྒྱས་སྲས་བཅས་ཀྱིས་བྱིན་རླབས་ཐམས་ཅད་བསྡུས་ཏེ་དེ་ལ་ཐིམ། དེའི་སྐུ་ལས་
བདུད་རྩིའི་རྒྱུན་བབས་རང་གི་སྒོ་གསུམ་གྱི་ཉེས་ལྟུང་ཐམས་ཅད་སྦྱངས་འོད་ཟེར་དཔག་
ཏུ་མེད་པ་འཕྲོས་པའི་སྣེ་མོར་ཡང་རྡོར་སེམས་ཡབ་ཡུམ་ཟུང་རེ་སྤྲོས་ཏེ་སེམས་ཅན་ཐམས་
ཅད་ཀྱི་སྤྱི་བོར་བཞུགས་པའི་སྦྱོར་མཚམས་ནས་བདུད་རྩིའི་རྒྱུན་བབས། སེམས་ཅན་ཐམས་
ཅད་ཀྱི་སྡིག་ལྟུང་སྦྱངས་པའི་མོས་པ་བྱས་ལ་ཡི་གེ་བརྒྱ་པ་འབུམ་ཕྲག་བཟླ་བར་གསུངས་
ཏེ། །འབུམ་ཕྲག་ཏུ་མི་བཟླས་གྱུར་ན། །རྣམ་པར་དག་པའི་བདག་ཉིད་འགྱུར། །ཞེས་
ལྟུང་བ་ཐམས་ཅད་འདག་པར་གསུང་བའི་རྒྱུ་མཚན་གྱིས་ཡིན་ལ། བདུད་རྩི་འབེབས་སྦྱང་



ཕྱག་ཆེན་ཟིན་བྲིས།
གི་དམིགས་རིམ་ཡས་འདེད་མས་འདེད་ཕུང་འདེད་སོགས་ཀྱི་རྣམ་གཞག་རྒྱས་པར་རྫོགས་
རིམ་སོགས་ལས་ཤེས་དགོས། བླ་མའི་རྣལ་འབྱོར་གྱི་ཁྲིད་དངོས་གཞིའི་བླ་མའི་རྣལ་འབྱོར་
འོག་ནས་བྱུང་བ་དེས་འཐུས། དེ་དག་གིས་སྔོན་འགྲོའི་རིམ་པ་སོང་ཟིན་ནས་ཕྱག་ཆེན་
དངོས་གཞིའི་དམིགས་རིམ་ནི། དངོས་གཞི་ཕྱག་རྒྱ་ཆེན་པོ་ལ། །བཞེད་ཚུལ་མང་དུ་
འདུག་ན་ཡང་། །མདོ་སྔགས་དབྱེ་བས་གཉིས་སུ་ཡོད། །ཕྱི་མ་རྡོ་རྗེའི་ལུས་འདི་ལ། །གནད་
དུ་བསྣུན་སོགས་ཐབས་མཁས་ལས། །བྱུང་བའི་བདེ་ཆེན་འོད་གསལ་ཏེ། །ཞེས་སོགས་
གསུང་བའི་མདོ་ལུགས་ཀྱི་ཕྱག་ཆེན་ཞེས་པ་ས་པཎ་གྱི་སྡོམ་གསུམ་རྭ་བ་དབྱེར་མི་འཐད་
པའི་ཕྱོགས་མཛད་ཅིང་། རྒྱལ་དབང་གིས་དགེ་ལུགས་དགེ་ལུགས་རང་བྱས་པ་བཟང་མོད།
བཀའ་བརྒྱུད་པའི་ཁྲོད་དུ་འཚང་ནས་ཅི་བྱ་ཞེས། དགེ་ལྡན་བཀའ་བརྒྱུད་ཀྱི་ཐ་སྙད་ཙམ་
ཡང་མི་བཞེད་ལ། པཎ་ཆེན་རིན་པོ་ཆེས། མདོ་ཏིང་ངེ་འཛིན་གྱི་རྒྱལ་པོར། ཆོས་རྣམས་
ཀུན་གྱི་རང་བཞིན་ཕྱག་རྒྱ་ཆེ། །ཞེས་པ་ཁུངས་སུ་མཛད་ནས་མདོ་ལུགས་ལའང་ཕྱག་
ཆེན་གྱི་ཐ་སྙད་ཞལ་གྱིས་བཞེས་ལ། པཎ་ཆེན་བསོད་ནམས་གྲགས་པས་ཀྱང་། ཕྱག་
རྒྱ་ཆེན་པོ་མཛེས་པར་བྱེད་པའི་རྒྱན་ཞེས་བྱ་བའི་བསྟན་བཅོས་སུ། བརྒྱད་སྟོང་པ་ལས།
བརྒྱ་བྱིན་གྱིས་རབ་འབྱོར་ལ་སྨྲས་པ། རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྣལ་
འབྱོར་དུ་བྱེད་པ་དེ། གང་ལ་རྣལ་འབྱོར་དུ་བྱེད་པ་ཡིན། རབ་འབྱོར་གྱིས་སྨྲས་པ། ཀོའུ་
ཤི་ཀ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྣལ་འབྱོར་དུ་བྱེད་པ་དེ་ནམ་མཁའ་ལ་རྣལ་འབྱོར་
དུ་བྱེད་པའོ། །བླ་གབ་མེད་པ་ལ་རྣལ་འབྱོར་དུ་བྱེད་པའོ། །ཞེས་གསུངས་པའི་སྔ་མ་ཡུལ་
ཕྱག་རྒྱ་ཆེན་པོ་དང༌། ཕྱི་མ་གནས་ལུགས་རྗེན་པར་གཟིགས་པའི་ཡི་ཤེས་ཡུལ་ཅན་ཕྱག་



ཕྱག་ཆེན་ཟིན་བྲིས།
རྒྱ་ཆེན་པོའི་ཁུངས་སུ་ཚུད་ལ། དུས་འཁོར་གྱི་སྐོར་འགའ་ཞིག་ཏུ་ལུང་འདི་དྲངས་ནས།
འགྲེལ་ཚུལ་གཞན་ཞིག་ཀྱང་བྱས་སྣང་ངོ་། །དེ་དག་གི་ཁུངས་འགོད་པ་ནི་སྔགས་ལུགས་
ཀྱི་ཕྱག་རྒྱ་ཆེན་པོའི་ཁུངས་ཀླུ་སྒྲུབ་ཡབ་སྲས་ཀྱི་གཞུང་རིམ་ལྔ་སོགས་དང་གྲུབ་པ་སྡེ་བདུན་
སྙིང་པོ་སྐོར་གསུམ་སྟེ། མགོན་པོ་བདེ་བ་ཆེན་པོས་གསང་བ་གྲུབ་པ་མཛད། དེའི་སློབ་
མ་ཡན་ལག་མེད་པའི་རྡོ་རྗེས་ཐབས་ཤེས་གྲུབ་པ་མཛད། དེའི་སློབ་མ་ཨིནྡྲ་བྷཱུ་ཏིས་ཡེ་ཤེས་
གྲུབ་པ་མཛད། དེའི་སྙམ་ལཀིཾ་ཀཱ་རས་གཉིས་མེད་གྲུབ་པ་མཛད། ཌོམྦྷི་ཧི་རུ་ཀས་ལྷན་
ཅིག་སྐྱེས་གྲུབ་མཛད། །དཱ་རི་ཀ་པས་གསང་བ་ཆེན་པོའི་དེ་ཁོ་ན་ཉིད་གྲུབ་པ་མཛད། རྣལ་
འབྱོར་མ་ཙི་ཏོས་དངོས་པོ་གསལ་པའི་རྗེས་སུ་འགྲོ་བའི་དེ་ཁོ་ན་ཉིད་གྲུབ་པ་མཛད་པ་ཡིན་
ལ། སྙིང་པོ་སྐོར་གསུམ་ནི། རྒྱལ་པོ་དོ་ཧ། བཙུན་མོ་དོ་ཧ། དམངས་དོ་ཧ་གསུམ་ཡིན་
ཞིང་བུ་སྟོན་ཐམས་ཅད་མཁྱེན་པས་དམངས་དོ་ཧ་གཞུང་ཚད་ལྡན་དང་། སྔ་མ་གཉིས་
བརྫུས་མར་གསུངས་ལ། གྲུབ་ཆེན་གྱི་གཞུང་ཚད་ལྡན་ཡིན་ཡང་སྒྲ་ཇི་བཞིན་པར་བཟུང་
ཆོག་མི་ཆོག་ཅི་རིགས་ཡོད་དོ། །མདོ་ལུགས་ཀྱི་ཕྱག་རྒྱ་ཆེན་པོའི་ཁུངས་ཡུམ་རྒྱས་འབྲིང་
བསྡུས་གསུམ་སོགས་དངོས་བསྟན་སྟོང་ཉིད་ཀྱི་རིམ་པ་གཙོ་བོར་སྟོན་པའི་ཤེར་མདོ་རྣམས་
ཡིན་ཏེ། ལྟ་བའི་དབྱེ་བ་མཐའ་ཡས་པ་ཞིག་ཡོད་ཀྱང་གནས་ལུགས་ཕྱག་རྒྱ་ཆེན་པོ་འདི་
ལ་མ་བརྟེན་པར་ཐེག་པ་གསུམ་པོ་གང་གིས་ཀྱང་ཐར་པ་ཐོབ་མི་ནུས་པས་ཀླུ་སྒྲུབ་ཀྱིས་ཀྱང་།
ཉན་ཐོས་རང་སངས་རྒྱས་རྣམས་དང་། །སངས་རྒྱས་རྣམས་ཀྱིས་ངེས་བསྟན་པའི། །ཐར་
པའི་ལམ་ནས་གཅིག་ཉིད་ཁྱོད། །ཅེས་གསུངས་ལ་རྗེ་བླ་མས་ཀྱང་དགའ་ལྡན་བྱང་རྩེར་
གུང་རུ་རྒྱལ་མཚན་བཟང་པོ་སོགས་ལ་ཕྱག་ཆེན་གྱི་ཁྲིད་དང༌། ཡོངས་གྲགས་དབུ་མའི་



ཕྱག་ཆེན་ཟིན་བྲིས།
53ང་
ལྟ་ཁྲིད་གཉིས་གནང་བས་སྒོམ་གསར་རྙིང་ཀྱི་ཐ་སྙད་ཀྱང་བྱུང་ལ། དོན་ལྟ་བ་ལ་ཕྲ་རགས་
མེད་ཀྱང་། བསྒོམ་པའི་ཚེ་སེམས་ཀྱི་ཀུན་རྫོབ་པའི་ངོ་བོ་ཐོག་མར་བཙལ་ཏེ་དེའི་སྟེང་ནས་
དོན་དམ་པའི་ངོ་བོ་བཙལ་ན་རྙེད་སླ་བས་སྒོམ་ཚུལ་གྱི་ཁྱད་ཙམ་ཞིག་ཡོད་པ་ཡིན་ནམ་སྙམ།
ཕྱག་རྒྱ་ཆེན་པོའི་འདོད་ཚུལ་གྱི་དབྱེ་བའང་བོད་འདིར་སྔོན་ཆད་མཐའ་ཡས་པ་ཞིག་བྱང་
སྟེ། ལྷན་ཅིག་སྐྱེས་སྦྱོར་ག་འུམ། །ཞེས་སོགས་གསུངས་པའི་དང་པོ་ལྷན་ཅིག་སྐྱེས་སྦྱོར་
ནི་རྗེ་བཙུན་མི་ལ་རས་པའི་ཐུགས་སྲས་ཉི་མ་ལྟ་བུ་མཉམ་མེད་སྒམ་པོ་ཆེན་པོའི་བཞེད་སྲོལ་
ཡིན་ཏེ། དེ་ཉིད་ལས། སེམས་ཉིད་ལྷན་ཅིག་སྐྱེས་པ་ཆོས་ཀྱི་སྐུ། །རྣམ་རྟོག་ལྷན་ཅིག་
སྐྱེས་པ་ཆོས་སྐུའི་རླབས། །སྣང་བ་ལྷག་ཅིག་སྐྱེས་པ་ཆོས་སྐུའི་འོད། །སྣང་སེམས་དབྱེར་
མེད་ལྷན་ཅིག་སྐྱེས་པའོ། །ཞེས་དོན་ཚན་བཞིར་བཅད་ནས་གསུངས་ལ། །གའུ་མ་ནི་
མཁས་གྲུབ་ཁྱུང་པོའི་བཀའ་སྲོལ་ཡིན་ལ། དེའང་ཕལ་ཆེར་མར་པ་དང་དུས་མཚུངས་
ཤིང་། ཁོང་གི་བཞེད་ཚུལ་མཐར་ཐུག་པའི་ལྟ་བ་ནི་མགོན་པོའི་ཤིས་བརྗོད་བཀའ་རྒྱ་མར།
སྣང་སྲིད་རང་གྲོལ་སྒྱུ་མ་རྨི་ལམ་བཞིན་ཞེས་སོགས་གསུངས་པ་འདི་ཡིན་པས། དེའི་དོན་
ཁོང་རང་ཇི་ལྟར་འཆད་ཤེས་དཀའ་འང་། ང་ཚོའི་ལུགས་དང་མཐུན་པར་འགྲེལ་ན། སྣང་
སྲིད་ཀྱི་ཆོས་འདི་ཐམས་ཅད་བདེན་གྲུབ་ཀྱིས་སྟོང་པས་ན་བདེན་འཛིན་གྱི་འཛིན་ཚུལ་དེ་
ཉིད་དངོས་པོ་གང་གིའང་། གནས་ལུགས་སུ་མ་ཞུགས་པར་གྲོལ་གྱི་དོན་དང་། དེ་ལྟར་
བདེན་པས་སྟོང་ཡང་ཀུན་རྫོབ་ཏུ་སྣང་བ་ནི་སྔགས་རྫས་ཚོགས་པ་ལས་རྟ་གླང་མེད་ཀྱང་རྟ་
གླང་གི་སྣང་བ་འབྱུང་བ་ལྟ་བུ་ཡིན་ལ། གནས་ལུགས་དེ་ཉིད་འཛིན་སྟངས་སུ་བྱས་སྟེ་རོ་
རྐྱང་གི་རྒྱུ་བ་དྷཱ་ཏཱིར་བཀག་ནས་བསྒོམས་པ་ལས་བྱུང་བའི་ལྷན་སྐྱེས་ཀྱི་བདེ་བ་ཆེན་པོའི་



54
ཕྱག་ཆེན་ཟིན་བྲིས།
ཡེ་ཤེས་རྒྱུན་ཆད་མེད་པ་རྐང་པ་གཉིས་པའི་དོན་དང་། དེས་མཉམ་གཞག་གི་ངེས་ངོར་
ཀུན་རྫོབ་ཀྱི་སྤྲོས་པ་ཅི་ཡང་ཡིད་ལ་མི་བྱེད་པར་མེད་དགག་སྟོང་སང་དེ་ཁོ་ན་ལ་འཇུག་པ་
གསུམ་པའི་དོན་ཡིན་ན། །ལྔ་ལྡན་ནི་འབྲི་ཁུང་འཇིག་རྟེན་མགོན་པོས་བཞེད་ཚུལ་ཡིན་
ཞིང་། དེའང་ཉིད་ཀྱི་གསུང་ལས། །བྱང་ཆུབ་སེམས་ཀྱི་རྟ་ཕོ་ལ། །གཞན་ཕན་གྱི་དཀྱུས་
ཐོག་མ་བཅད་ན། །ཁྲོམ་ལྷ་མི་འོར་ཆེ་མི་འབྱུང་བས། །སེམས་སྔོན་འགྲོ་འདི་ལ་ནན་
ཏན་མཛོད། །ཅེས་སོགས་ཀྱི་སྐབས་ནས་དང་པོ་སྔོན་འགྲོ །དངོས་གཞི་ལྷར་བསྒོམ་པ།
མོས་གུས་སྦྱོང་བ། མི་རྟོག་པ་བསྒོམ་པ། མཇུག་བསྔོ་བ་དང་ལྔར་བསྡུས་ནས་གསུངས།
རོ་སྙོམས་སྦྱོར་དྲུག་ནི་འགྲོ་མགོན་གཙང་པ་རྒྱ་རས་པ་ནས་བརྒྱུད་པ་ནས་བརྒྱུད་པའི་གདམས་
པ་ཡིན་ལ། དེའང་རྣམ་རྟོག་ལམ་འཁྱེར། ཉོན་མོངས་ལམ་འཁྱེར། ན་ཚ་ལམ་འཁྱེར།
ལྷ་འདྲེ་ལམ་འཁྱེར། སྡུག་བསྔལ་ལམ་འཁྱེར། འཆི་བ་ལམ་འཁྱེར་རྣམས་སོ། །ཡི་གེ་
བཞི་པ་ནི། ཨ་མ་ན་ཡེའི་སྒྲ་ལས་དྲངས་ཏེ། སེམས་ཀྱི་གཞི་རྩ་བཅད་པ། སེམས་ཀྱི་
བཞག་ཐབས་བསྟན་པ། སེམས་ཀྱི་གོལ་ས་བཅད་པ། སེམས་ཀྱི་ལམ་འཁྱེར་བསྟན་པ་
བཞིར་བསྡུས་ནས་སྟོན་པ་ཡིན་ལ། ཞི་བྱེད་ནི་དམ་པ་སངས་རྒྱས་ཀྱི་བཀའ་སྲོལ། ཤེས་
རབ་སྙིང་པོར། སྡུག་བསྔལ་ཐམས་ཅད་ཞི་བར་བྱེད་པའི་སྔགས་ཞེས་པ་ལ་བརྟེན་ནས།
མཚན་ཡང་དམ་ཆོས་སྡུག་བསྔལ་ཞི་བྱེད་དུ་བཏགས་ཏེ། རྗེ་བཙུན་མི་ལ་རས་པ་དང་ཁོང་
རྣམ་གཉིས་མཇལ་བའི་ཚེ་ཉམས་མགུར་བཞེས་པ་ལས་ཀྱང༌། དམ་ཆོས་སྡུག་བསྔལ་ཞི་
བྱེད་འདི། །གནོད་སྦྱིན་ཕོ་མོ་བྱུང་ཙ་ན། །བརྟུལ་ཞུགས་འཕྲུལ་འཁོར་འཆའ་བ་ཡིན།
ཞེས་སོགས་ནས། དུས་གསུམ་རྒྱལ་བའི་དགོངས་པ་ལགས། །ཞེས་བསྔགས་བརྗོད་དང་



ཕྱག་ཆེན་ཟིན་བྲིས།
ཞལ་ཕོ་མཛད་པ་དེ་ཡིན། གཅོད་ཡུལ་ནི་མ་ཅིག་ལབ་སྒྲོན་ནས་བརྒྱུད་པ་ཟབ་མོ་གཅོད་
ཀྱི་གདམས་པ་ཞེས་ཡོངས་སུ་གྲགས་པ་འདི་ཡིན་ཞིང་། དེའི་གཙོ་བོ་ནི་ཀུན་རྫོབ་བྱང་ཆུབ་
ཀྱི་སེམས་ཀྱི་སྒོ་ནས་ཚེ་འདིའི་སྣང་ཤས་དང་རང་གཅེས་འཛིན་གཅོད་པ། དོན་དམ་བྱང་
ཆུབ་ཀྱི་སེམས་ཀྱི་སྒོ་ནས་བདག་འཛིན་ལྷན་སྐྱེས་ཀྱི་འཛིན་སྟངས་གཅོད་པའམ་འགོག་པར་
བྱེད་པ་ཡིན། རྫོགས་ཆེན་ཞེས་པ་དྲི་མ་ཐམས་ཅད་དང་བྲལ་བའི་སེམས་མ་བཅོས་གསལ་
ལ་ཧྲིག་གེ་བ་འདི་ཡིན་ཞིང་། སྣང་སྲིད་འཁོར་འདས་ཐམས་ཅད་འདིའི་ནང་དུ་རྫོགས་པས་
ན་རྫོགས་པ་དང་འདི་ལས་གཞན་དུ་གྲོལ་བྱེད་ཀྱི་ཐབས་མེད་པས་ན་ཆེན་པོ་ཞེས་བཤད་འདུག་
ཀྱང་དྲི་མ་ཐམས་ཅད་དང་བྲལ་ལུགས་སོགས་ཇི་ལྟར་ཡིན་མ་ཤེས། འདིའི་གདམས་པ་
སློབ་དཔོན་པདྨའི་མན་ངག་ལྟ་བའི་ཕྲེང་བ་ཞེས་བྱ་བ་ཞིག་ཡོད་ལ། རྒྱལ་དབང་གིའང་གསུང་
གི་གཙོ་བོ་ཞལ་ལུང་རྣམ་གཉིས་ཟེར་བའི་འཇམ་དཔལ་ཞལ་ལུང་དང་། གཅིག་ཤོས་རྫོགས་
ཆེན་གྱི་ལྟ་སྒོམ་གཙོ་བོར་སྟོན་པ་རིག་འཛིན་ཞལ་ལུང་ཡིན། དེ་དག་གི་སྟེང་དུ་རང་ལུགས་
དབུ་མའི་ལྟ་ཁྲིད་དང་བཅས་པ་འདོད་ཚུལ་མཐའ་ཡས་པ་ཞིག་ཡོད་ཀྱང་ཉམས་མྱོང་ཅན་
གྱི་རྣལ་འབྱོར་བ་ཞིག་གིས་བསྒོམ་སོང་བ་ཡིན་ན་དོན་ལ་ཚ་གྲང་ལྟར་འགལ་བ་དེ་འདྲ་མ་
ཡིན་པར་དགོངས་པ་གཅིག་ཏུ་འགྲོ་ཞེས། དུས་འཁོར་འགྲེལ་ཆེན་དྲི་མེད་འོད་ལས། ཇི་
ལྟར་ས་ལ་རིན་ཆེན་མང་། །དབྱེ་བ་ཐ་དད་ཐ་དད་ནི། །ཡུལ་དང་ཡུལ་གྱིས་དབང་གིས་
བརྗོད། །རིན་ཆེན་དབྱེ་བ་འགར་ཡང་མེད། །ཅེས་དཔེར་ན་ཡུལ་སོ་སོ་ནས་བྱུང་བའི་
བྱུ་རུ་ལས་དེ་དང་དེའི་བྱུ་རུ་ཞེས་སོ་སོར་བྱེད་ཀྱང་། དོན་བྱུ་རུ་ཡིན་པར་མཚུངས་པ་དང་
འདྲ་བར་གསུང་པ་ཙམ་ལས་རྩ་འགྲེལ་གང་དུའང་དགོངས་པ་གཅིག་ལུགས་འདི་ཡིན་ཞེས་



56
ཕྱག་ཆེན་ཟིན་བྲིས།
མ་གསུང་པས་དག་སྣང་སྦྱངས་ནས་གསུང་བ་ཡིན་ནམ་དངོས་གནས་ལ་དེ་དག་བསྒོམ་སྟེ་
རླུང་དབུ་མར་བཅུག་ནས་བདེ་སྟོང་སྦྱོར་ཏེ་ལམ་གོང་མར་བགྲོད་ཚུལ་ཞིག་ཡོད་པ་ཡིན་དཔྱད་
དཀའ་བས། སྐྱབས་མགོན་ཐམས་ཅད་མཁྱེན་པ་བློ་བཟང་དཔལ་ལྡན་ཡེ་ཤེས་དཔལ་བཟང་
པོས་སྐུ་འབུམ་དུ་གནང་སྐབས་ཀྱང་། ཀུ་རེའི་ཚུལ་དུ། པཎ་ཆེན་ད་སྐབས་མི་བཞུགས་
པ་མ་གཏོགས། བཞུགས་ན་དགོངས་པ་གཅིག་ལུགས་འདི་གཅིག་འདྲི་དགོས་པར་འདུག
གཞན་ཕྱོགས་པ་ཚོས་སྟོང་ཉིད་མ་ཡིན་དགག་ཏུ་འདོད། རང་ལུགས་ལ་མེད་དགག་ཡིན་
པས་མ་ཡིན་དགག་དང་མེད་དགག་གཉིས་ཇི་ལྟར་གཅིག་ཅེས་གསུངས་སོ། །འོ་ན་འདིར་
ཇི་འདྲ་ཞིག་འཆད་རྒྱུ་ཡིན་ན། སྤྱིར་ལྟ་བ་ཚོལ་ལུགས་ལ་གཉིས་ཡོད་དེ། ཐོག་མར་ཡིད་
དཔྱོད། དེ་ནས་གཏན་ཚིགས་ཡང་དག་ལ་བརྟེན་པའི་རྗེས་དཔག་སོགས་ཐོས་བསམ་གྱི་
སྒོ་ནས་རིམ་གྱིས་བསྒོམ་པ་ལ་འཇུག་པ་ལྟ་ཐོག་ནས་སྒོམ་ཚོལ་བ་དང་། སྤྱོད་འཇུག་ལས།
ཞི་གནས་རབ་ཏུ་ལྡན་པའི་ལྷག་མཐོང་གིས། །ཞེས་སོགས་གསུངས་པ་ལྟར། དང་པོར་
ཞི་གནས་བསྒྲུབས་ཏེ། དེ་རྗེས་མཚན་ཉིད་སོ་རིག་གིས་དཔྱད་ནས་ལྟ་བ་ཚོལ་བའི་ལུགས་
གཉིས་ཡོད་པ་ལས་འདིར། ཕྱི་མའི་དབང་དུ་བྱས་ཏེ། བསམ་གཏན་བདེ་བའི་སྟེགས་བུ་
ལ། །ལུས་གནད་བདུན་དང་ལྡན་བྱས་ལ། །ཞེས་སོགས་གསུངས་པའི་རྣམ་སྣང་གི་ཆོས་
བདུན་ལྡན་འདི་ཕལ་ཆེར་ལ་ཤིན་ཏུ་གལ་ཆེ་ཞིང་། བ་ལང་བདག་ལྟ་བུ་གང་ཟག་གི་རིགས་
འགའ་ཞིག་ལ་འདི་འདྲ་མི་དགོས་པའང་ཡོད། རླུང་རོ་དགུ་ཕྲུགས་ནི་གཡོན་ནས་རྔུབས་
ཏེ་གཡས་ནས་འབུད་པ་གསུམ། གཡས་ནས་རྔུབས་ཏེ་གཡོན་ནས་འབུད་པ་གསུམ། མཉམ་
དུ་རྡུབས་ཏེ་མཉམ་དུ་འབུད་པ་གསུམ་དང་བཅས་པ་རྣམས་ཡིན་ལ། རིག་པ་དྭངས་སྙིགས་



ཕྱག་ཆེན་ཟིན་བྲིས།
འབྱེད་པའི་མན་ངག་མཐར་ཐུག་པ་རྫོགས་རིམ་ཡིན་ཞེས་ཡོངས་འཛིན་གསུང་། དེ་ནས་
སྐྱབས་སེམས་སྔོན་དུ་བཏང་སྟེ་བླ་མའི་རྣལ་འབྱོར་བསྒོམ་དགོས་ལ་དེའང་འགྲེལ་པར། ཟབ་
ལམ་བླ་མའི་རྣལ་འབྱོར་ནི་ལམ་གྱི་ཆ་ཡོངས་སུ་རྫོགས་པའི་བླ་མའི་རྣལ་འབྱོར་ཏེ་ཟུར་དུ་
བཀོད་པ་ལྟར་ཡིན། ཞེས་ཞལ་འཕང་མཛད་པ་ནི་ཡོངས་སུ་གྲགས་པའི་བླ་མཆོད་འདི་ཉིད་ །
ཡིན་པས་བླ་མ་མཆོད་པ་ཞེས་པ་དང་། བླ་མའི་རྣལ་འབྱོར་ཞེས་པ་ཕལ་ཆེར་དོན་གཅིག་
ལ། བཀའ་བརྒྱུད་པ་རྣམས་བླ་སྒྲུབ་དང༌། རྙིང་མ་པ་རྣམས་རིག་འཛིན་གདུང་སྒྲུབ་ཀྱི་
ཐ་སྙད་ཀྱང་བཏགས་སྣང་། འདིར་བླ་མའི་རྣལ་འབྱོར་གྱི་ཁྲིད་བྱེད་པ་ལ་རང་ལ་ཐ་མལ་
གྱི་སྣང་ཞེན་སྦྱོང་བའི་ཕྱིར་ལྷའི་ང་རྒྱལ་འཛིན་པ། སྣོད་བཅུད་ལ་ཐ་མལ་གྱི་སྣང་ཞེན་སྦྱོང་
བའི་ཕྱིར། སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་ལྷ་དང་ལྷ་མོའི་རང་
བཞིན་དུ་བསྒོམ་པ། མཆོད་རྫས་ལ་ཐ་མལ་གྱི་སྣང་ཞེན་སྦྱོང་བའི་ཕྱིར་ངོ་བོ་བདེ་སྟོང་གི་
ཡེ་ཤེས་ལ་རྣམ་པ་མཆོད་རྫས་སུ་མོས་པ་རྣམས་སྔོན་དུ་བཏང་སྟེ། ཚོགས་ཞིང་གསལ་
འདེབས་པ་ནི། བདེ་སྟོང་དབྱེར་མེད་ལྷ་ལམ་ཡངས་པར་ཞེས་སོགས་ཏེ། བདེ་སྟོང་གི་
དོན་ལ་ཨེ་ཝཾ་གྱི་བཤད་པ་སོགས་མང་དུ་བྱར་ཡོད་ཀྱང་བསྡུ་ན། བདེ་བ་དོན་དམ་ལ་ཞུགས་
པའི་ཡེ་ཤེས་དང་། སྟོང་པ་སྟོང་གཟུགས་ཀྱི་སྐུ་གཉིས་ངོ་བོར་དབྱེར་མི་ཕྱེད་པ་ཡིན་ཞིང་།
ལྷ་ལམ་ལ་ངེས་དོན་གྱི་ལྷ་ལམ་བདེ་སྟོང་གི་ཡེ་ཤེས་དང་། དྲང་དོན་གྱི་ལྷ་ལམ་མངོན་བརྗོད་
སོགས་ནས་འབྱུང་བ་ལྟར་ནམ་མཁའ་ལ་བྱ་ཚུལ་གཉིས་སུ་ཡོངས་འཛིན་རིན་པོ་ཆེས་
གསུངས་ལ། དཔོན་སློབ་བྱམས་པ་རིན་པོ་ཆེས་ལྷ་ལམ་ཞེས་པ་འཇིག་རྟེན་པའི་ལྷ་རྣམས་
རྒྱུ་བའི་ལམ་ཡིན་པར་མ་ཟད། ཚོགས་ཞིང་གི་ལྷ་རྣམས་གང་དུ་གསལ་འདེབས་པའི་གཞི་



ཕྱག་ཆེན་ཟིན་བྲིས།
58
དང་། འབྱོན་བཞུད་ཀྱི་གནས་ཡིན་པས་དེ་ལྟར་བཞག་ཅེས་གསུངས། ཀུན་བཟང་ལ་
རྒྱལ་སྲས་ཀུན་བཟང་དང་། བྱང་ཆུབ་ཀྱི་སེམས་ལ་ཀུན་ཏུ་བཟང་པོ་ཞེས་བཤད་པ་གཉིས་
ཡོད་ཀྱང་འདིར་བདེ་སྟོང་དབྱེར་མེད་ཀྱི་ཡེ་ཤེས་ཀྱི་ཟིན་པའི་མཆོད་སྤྲིན་ལ་ཀུན་བཟང་མཆོད་
སྤྲིན་དུ་བཤད་པ་ཡིན། དཔག་བསམ་གྱི་སྡོང་པོའང་ཟེའུ་འབྲུ་མིག་གིས་མཐོང་ཚད་ཙམ་
བྱེད་དགོས་ཀྱི་ཧ་ཅང་མཐོན་པོ་མི་བྱ་ཞེས་ཡོངས་འཛིན་རིན་པོ་ཆེས་གསུངས། གདོང་
ལྔ་ནི་རྐང་ལག་བཞི་ཁ་དང་ལྔ་ཆར་གྱིས་རི་དྭགས་འཛིན་པ་སོགས་གདོང་གི་བྱ་བ་བྱེད་ནས་
པའི་ཆ་ནས་བཤད་ཚུལ་གཅིག་དང༌། གདོང་གི་ཤ་ཚུགས་ལ་འབུར་བོ་ལྔ་ཡོད་པས་དེ་ལྟར་
བཤད་པ་སྟེ་གཉིས་ཡོད་ལ། གང་ལྟར་ཡང་། སེངྒེ་ནི་རང་ཉིད་གཅན་གཟན་གང་ལའང་
མི་འཇིགས་ཤིང་། དེ་ལ་ཐམས་ཅད་སྐྲག་དགོས་པ་ལྟར་བླ་མའང་བདུད་དང་མུ་སྟེགས་
ལ་སོགས་པ་ཐམས་ཅད་ལས་རྒྱལ་ཞིང་། དེ་དག་གིས་བརྫི་བར་མི་ནུས་པས་སྟོབས་དང་།
མི་འཇིགས་པ་ལ་སོགས་པའི་མཚོན་བྱེད་དུ་སེངྒེ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་གསལ་
འདེབས་པ་ཡིན། སེངྒེའང་འབུར་དུ་དོད་པ་དང་། རི་མོར་བྲིས་པ་ལྟ་བུ་མ་ཡིན་གསེར་
ལྷོག་ལྷོག་པ། དབུགས་ལྷེབ་ལྷེབ་དེ་འདྲ་བྱེད་དགོས་ཞེས་བླ་མ་བྱམས་པ་རིན་པོ་ཆེས་གསུངས།
ཚོགས་ཞིང་གསལ་འདེབས་ཚུལ་སྔར་དང་འདྲ་ལ། གཙོ་བོ་ནི་རྗེ་རིན་པོ་ཆེའི་སྐུའི་རྣམ་
པ་དང་། དེར་མ་ཟད་རྗེ་བླ་མ་གང་དུ་སངས་རྒྱས་པའི་སངས་རྒྱས་དང་མཐུན་པ་ཕྱག་ན་
ལྷུང་བཟེད་བདུད་རྩིས་གང་བ་བསྣམས་པ་དེ་འདྲ་དགོས་ཞེས་པཎ་ཆེན་རིན་པོ་ཆེས་གསུངས་
སོ། །ཕུང་པོ་རྣམ་དག་བདེ་གཤེགས་ལྔ་། ཞེས་སོགས་ཀྱི་དོན་ནི་སྤྱི་བོར་རྣམ་པར་སྣང་
མཛད། མགྲིན་པར་འོད་དཔག་མེད། ལྟེ་བར་རིན་ཆེན་འབྱུང་ལྡན། བརླའི་རྩ་བར་



39
ཕྱག་ཆེན་ཟིན་བྲིས།
དོན་ཡོད་གྲུབ་པ་ནས་བཟུང་སྟེ། རྐང་མཐིལ་གཉིས་ལ་གནོད་མཛེས་ཀྱི་བར་ལྷ་རྣམས་
གསང་འདུས་ནས་འབྱུང་བ་ལྟར་ཆ་སོ་སོར་མེ་ལོང་ནང་གི་གཟུགས་བརྙན་བཞིན་གསལ་
འདེབས་པའམ་ཆ་རྣམས་དེ་དང་དེའི་ངོ་བོར་མོས་དགོས་པ་ཡིན། བ་སྤུ་དགྲ་བཅོམ་ཉི་ཁྲི་
ཆིག་སྟོང་ཞེས་པའི་དགྲ་བཅོམ་ཐེག་ཆེན་དགྲ་བཅོམ་དང་། འོད་ཟེར་ཕྱོགས་སྐྱོང་ཞེས་
པ་ཤར་ཕྱོགས་སུ་འཕྲོས་དེ་ཡོངས་སུ་གྱུར་པ་ལས་བརྒྱ་བྱིན་དང༌། ལྷོ་ཕྱོགས་སུ་འཕྲོས་
པ་ཡོངས་སུ་གྱུར་པ་ལས་གཤིན་རྗེ་སོགས་སུ་མོས་པ་ཡིན་ཞེས་ཡོངས་འཛིན་རིན་པོ་ཆེས་
གསུངས། འདབ་མ་འོག་མ་རྣམས་ཀྱང་སྔར་བཤད་པ་དང་འདྲ། གོ་རིམ་དེ་ཁོ་ན་ལྟར་
མ་བྱས་ཀྱང་ཆོག །དེང་སང་འཇིག་རྟེན་ལས་འདས་པའི་ལྷ་ལས་འཇིག་རྟེན་པ་ལ་ཞེན་
ཆེ་བའི་སྟབས་ཀྱིས་དེ་འདྲ་ཚོགས་ཞིང་གི་གྲངས་སུ་འཇོག་ཉེན་ཡོད་པས་གཏན་ནས་མི་རུང་། །
དེ་ནས་ཚོགས་ཞིང་དེ་རྣམས་ཀྱི་ཐུགས་ཀ་ནས་འོད་ཟེར་འཕྲོས་ཏེ་རང་བཞིན་གྱི་གནས་ནས་
ཡེ་ཤེས་པ་རྣམས་སྤྱན་འདྲེན་དགོས་པ་ཡིན་ལ། རང་བཞིན་གྱི་གནས་ཞེས་པ་ལོངས་སྐུའི་
གནས་ལ་བྱེད་པ་དང་། ཆོས་སྐུའི་གནས་ལ་བྱེད་པ་གཉིས་ཡོད་ཅིང་། རྣམ་མཁྱེན་གྱིས་
ཆོས་ཉིད་ལ་ཁྱབ་ཡོད་པའི་གནད་ཀྱིས་འོད་ཟེར་རྒྱང་རིང་པོར་སྤྲོ་མི་དགོས་པར་གནས་འདི་
ལྟ་བུ་ལ་མཚོན་ན། རྒྱབ་རི་མདུན་རི་སོགས་ཀྱི་ངོས་ལ་འཕྲོས་ཙམ་བྱས་པས་ཆོག་སྟེ། ནམ་
མཁའ་ལ་སྤྲིན་གློ་བུར་དུ་ཐལ་གྱིས་བྱུང་བ་ན་རྒྱུ་རྐྱེན་མེད་པར་བྱུང་བ་ལྟ་བུ་ཡོད་ཡང་། དེར་
རྐྱེན་ཕྲ་མོ་ཞིག་ཡོད་པ་ཡིན། དེ་བཞིན་དུ་ཡེ་ཤེས་ཆོས་སྐུ་དང་། དེའི་སྟེང་གི་སྟོང་པ་ངོ་
བོ་ཉིད་སྐུ་སོགས་ཀྱིས་ཁྱབ་ཡོད་ཅིང་། དེ་ལས་གཟུགས་སྐུའི་རྣམ་པ་འཆར་བས་ཐག་རིང་
པོར་དེ་འདྲ་བྱེད་མི་དགོས། དེ་ནས་། ཛ་ཧཱུཾ་བཾ་ཧོ༔ ཞེས་པའི་སྐབས་སུ་དམ་ཡེ་སོ་སོར་



60
ཕྱག་ཆེན་ཟིན་བྲིས།
མཐོ་བརྩེགས་ཀྱི་ཚུལ་དུ་གནས་པ་དང༌། དམ་ཚིག་པ་ལ་བསྟིམསཀྱང་མ་འདྲེས་པར་གནས་
པ་དང་། འུ་ཆུ་འདྲེས་པ་བཞིན་དབྱེར་མེད་དུ་གྱུར་པ་དང་། དེའང་མི་དགྱེས་པ་མེད་པར་
དགྱེས་བཞིན་བཞུགས་པའི་མོས་པ་བྱེད་པ་འདི་རྣམས་ཆོ་ག་ཐམས་ཅད་མཐུན། དེ་ནས་
ཡན་ལག་བདུན་པ་འབུལ་བ་ལ། ཐོག་མར་ཕྱག་འཚལ་བ་ནི། གང་གི་ཐུགས་རྗེས་བདེ་
བ་ཆེན་པོའི་དབྱིངས། །ཞེས་སོགས་ཏེ། གང་ཞེས་པ་སྤྱི་སྒྲ་ཡིན་ཀྱང་ཐུགས་རྗེས་ཞེས་
བྱེད་ཚིག་གི་ནུས་པས་དེ་ལ་བརྟེན་ནས་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཟུང་འཇུག་གི་
གོ་འཕང་མངོན་དུ་འགྱུར་བ་ཞེས་བླ་མ་ལ་གོ་དགོངས་པ་ཡིན། ཤོ་ལོ་ཀ་གཉིས་པ་ནི། མཚན་
ཟུར་ལ་བརྟགས་ན་ཆོས་འདི་སྟོན་པའི་བླ་མ་མཁས་གྲུབ་སངས་རྒྱས་ཡེ་ཤེས་ལ་གཙོ་བོར་
ཕྱག་འཚལ་བ་ཡིན་ནམ་སྙམ། ལྷར་བཅས་སྟོན་པ་ཞེས་སོགས་དཀོན་མཆོག་གསུམ་འདུས་
པའི་ངོ་བོར་བལྟས་ནས་ཕྱག་འཚལ་བ་འདི་གནད་ཆེ་སྟེ། སངས་རྒྱས་ལ་དཀོན་མཆོག་
གསུམ་གའི་ངོ་བོར་མོས་པ་གང་དུའང་མ་བཤད། ཆོས་དང་དགེ་འདུན་ལའང་མ་བཤད་
ཅིང༌། བླ་མ་དཀོན་མཆོག་གསུམ་གའི་རྩ་བར་གསུང་པ་དང༌། བླ་མའི་སྐུ་དགེ་འདུན་
དཀོན་མཆོག །གསུང་ཆོས་དཀོན་མཆོག །ཐུགས་སངས་རྒྱས་དཀོན་མཆོག་ཡིན་པར་
གསུང་པའང་ཡོད། དེར་མ་ཟད་བླ་མ་ལས་ལོགས་སུ་དཀོན་མཆོག་གསུམ་ཡོད་ན་བླ་མ་
ལ་དད་པ་ཞན་དུ་འགྲོ་ཉེན་ཡོད་པས་དེ་ལྟར་འཛིན་མི་རུང༌། གཉིས་པ་མཆོད་པ་འབུལ་
བ་ནི། སྤྱིར་ཡན་ལག་བདུན་ཀ་དང་། དེར་མ་ཟད་ཐོས་བསམ་སྒོམ་གསུམ་སོགས་བླ་
མ་མཉེས་བྱེད་ཐམས་ཅད་སྒྲུབ་པའི་མཆོད་པ་ཡིན་ཡང་། འདིར་ཡོངས་གྲགས་ཀྱི་མཆོད་
པའི་རིམ་པ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་བཞི་ལས། དང་པོ་ནི། བཀོད་ལེགས་



61
ཕྱག་ཆེན་ཟིན་བྲིས།
རིན་ཆེན་འོད་འབར་སྣོད་ཡངས་ལས། །ཞེས་སོགས་ཏེ། དབྱིངས་སོགས་བཀོད་པ་ལེགས་
ཤིང་བྱི་དོར་བྱས་པས་འོད་འབར་བ། རྒྱུ་རིན་པོ་ཆེ་ལས་གྲུབ་པ་དེ་ལྟ་བུའི་སྣོད་དུ་མཆོད་
ཡོན་སོགས་ཟད་པ་མེད་པར་འབུལ་བ་ཡིན་ཞིང་རྒྱས་པར་བྱེད་ན། ཚིག་གཉིས་པོ་འདིའི་
མཇུག་ཏུའང་། དྭངས་པའི་སེམས་ཀྱིས་ཕུལ་བྱུང་ཞིང་གི་མཆོག །སྐྱབས་མགོན་ཐུགས་
རྗེའི་གཏེར་ལ་དབུལ་བར་བགྱི། ཨོཾ་གུ་རུ་བུདྡྷ་བོ་དྷི་སཏཱ་དྷརྨ་པཱ་ལ་ས་པ་རི་ཝཱ་ར་ཨགྷཾ་པྲ་
ཏིཙྪ་ཧཱུྃ་སྭཱཧཱ། དེ་བཞིན་དུ། ཨཉྩ་མཎཾ་སོགས་བཅུག་པས་ཆུ་བཞི་དང་། རྗེས་མ་སོ་སོའི་
མགོ་མཇུག་ཏུའང་། སྐྱབས་མགོན་རྗེ་བཙུན་བླ་མ་འཁོར་བཅས་ལ། །སྣ་ཚོགས་མཆོད་
སྤྲིན་རྒྱལ་མཚོ་འབུལ་བ་ནི། །སྡོང་པོ་སིལ་མ་འཕྲེང་བ་སྤེལ་ལེགས་པའི། །མཛེས་པའི་
མེ་ཏོག་ས་དང་བར་སྣང་གང་། །དྭངས་པའི་སེམས་ཀྱིས་ཕུལ་བྱུང་ཞིང་གི་མཆོག །སྐྱབས་
མགོན་ཐུགས་རྗེའི་གཏེར་ལ་དབུལ་བར་བགྱི། །ཨོ་གུ་རུ་བུདྡྷ་བོ་དྷི་སཏཱ་དྷརྨ་པཱ་ལ་ས་པ་
རི་ཝཱ་ར་པུཤྲཱི་པྲ་ཏིཙྪ་ཧཱུྃ་སྭཱཧཱ། ཞེས་པས་མཚོན་ཏེ་སྦྱོར་དགོས་པར་ཡོངས་འཛིན་རིན་པོ་
ཆེས་གསུངས། དམིགས་པ་ནི་མེ་ཏོག་གི་སྡོང་པོ་དང༌། དེ་ལས་མེ་ཏོག་གི་སིལ་མ་ཕྲེང་
བར་བརྒྱུས་པ་དཀར་པོ། སྔོན་པོ། དམར་པོ། སེར་པོ་སོགས་འཇའ་ཚོན་གྱི་མདངས་
ལྟར་སྤེལ་བ། གཞན་ཡང་མེ་ཏོག་གི་གདུགས་དང་། རྒྱལ་མཚན་དང༌། བླ་རེ་ལ་སོགས་
པ་གནས་སྐབས་དེ་ན་མེ་ཏོག་མ་ཡིན་པ་གང་ཡང་མེད་ཚོད་ལྟ་བུ་བློས་སྤྲུལ་དགོས་ལ། སྣང་
གསལ་གྱི་ཐད་དུ་རྩེ་དགའ་རྒོད་ཅེས་པའི་དོན། བྱིས་པ་རྩེད་མོ་རྩེ་བ་བཞིན། མར་མེའི་
ཚོགས་ཀྱང་གཅིག་གི་འོད་གཅིག་ལ་ཕོག་སྟེ། ཕན་ཚུན་འཛིངས་པའི་དོན་ཡིན་པར་ཡོངས་
འཛིན་རིན་པོ་ཆེས་གསུངས། སྣ་ཚོགས་རོལ་མོ་ཞེས་པ་འབུད་བརྡུང་རྒྱུད་དཀྲོལ་གྱི་རོལ་



ཕྱག་ཆེན་ཟིན་བྲིས།
མོའི་རིགས་མཐའ་ཡས་པ་ཡིན་ཞིང༌། ཕྱིའི་འདོད་ཡོན་གྱི་ལྷ་མོ་ནི། མེ་ལོང་དང་པི་ཝང་
ལ་སོགས་པ་བཟུང་ནས་མཆོད་པ་བྱེད་པ་རྣམས་དང་། ནང་གི་འདོད་ཡིན་གྱི་ལྷ་མོ་ནི། ལུས་
ཀྱི་ཆ་ཤས་སམ་རྒྱུད་དུ་གཏོགས་པའི་འདོད་ཡོན་ལྔའི་སྒོ་ནས་མཆོད་པར་བྱེད་པ་རྣམས་ཡིན།
བྱེ་བ་ཕྲག་བརྒྱའི་ཞེས་སོགས་འདིའི་མཎྜལ་ཡིན་ཞིང་། དབེན་ས་སྙན་བརྒྱུད་ཀྱི་ཆོས་འདི་
དག་ཞུ་བའི་ཚེའང་མཎྜལ་ཉེར་གསུམ་མ་འདི་རང་འབུལ་བ་ཕྱག་ལེན་ཡིན་གསུངས། དངོས་
བཤམས་ཡིད་སྤྲུལ་ཡིད་བཞིན་རྒྱ་མཚོའི་ངོགས། ཞེས་སོགས་ཕལ་ཆེར། འགྲོ་མགོན་
འཕགས་པས། ཐོས་པ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཞེས་སོགས་དང་ཆ་མཚུངས་
པར། རང་གཞན་གྱི་དགེ་ཚོགས་དང་། མདོའི་དབང་དུ་བྱས་པའི་བསླབ་པ་གསུམ། སྔགས་
ཀྱི་དབང་དུ་བྱས་པའི་རིམ་པ་གཉིས་ལ་སོགས་པ་མཚོ་དང་མེ་ཏོག་དང་འབྲས་བུ་ལ་སོགས་
པས་མཛེས་པའི་དགའ་ཚལ་གྱི་གཟུགས་སུ་དཀོད་ནས་ཕུལ་བ་ཡིན་ལ། ཡིད་བཞིན་གྱི་
རྒྱ་མཚོ་ཞེས་པ་རྒྱ་མཚོ་ཆེན་པོ་དངོས་གཞི་མ་ཡིན་པར། གླིང་བར་གྱི་མཚོ་ཆུང་ཤིན་ཏུ་
མཛེས་ཤིང་ཡིད་དུ་འོང་བ་དགོས་འདོད་ཐམས་ཅད་འབྱུང་བ་དེ་འདྲ་བ་ཞིག་ཡིན་པར་བཤད་
ཅིང་ངོགས་ཞེས་པ་དེའི་གོ་སའམ་གཞི་དང་འགྲམ་ལ་བཤད་པ་གཉིས་འབྱུང་། ཇའི་མཆོད་
པ་འབུལ་བ་ནི་རྒྱ་གར་ན་མེད་ཀྱང་ཇོ་བོ་བོད་དུ་ཕེབས་སྐབས་ཇ་དྲང་བས་བོད་ཀྱི་རབ་བྱུང་
ཚོ་བསོད་ནམས་ཆེ་ཞེས་བསྔགས་བརྗོད་མཛད་པ་བཞིན་འདིར་ཡང་བཞག་གོ །དངོས་
གྲུབ་འགུགས་པར་བྱེད་པའི་ལྕགས་ཀྱུ་ལྔ་དང་། དངོས་གྲུབ་གསལ་བར་བྱེད་པའི་སྒྲོན་མེ་
ལྔ་ཞེས་ཤ་ལྔ་བདུད་རྩི་ལྔ་པོ་ཨོ་ཨཱ་ཧཱུཾ་གིས་སྦྱངས་རྟོགས་སྦྱར་གསུམ་བྱས་ནས་འབུལ་བ་
ནང་གི་མཆོད་པ་དང་། གསང་བའི་མཆོད་པ་ནི། དབེན་པ་གསུམ་ལ་གནས་པའི་ཞིང་



ཕྱག་ཆེན་ཟིན་བྲིས།
་་ 63
སྐྱེས་ཀྱི་མཁའ་འགྲོ་མ། བསྐྱེད་རིམ་ལ་གནས་པ་སྔགས་སྐྱེས། འོད་གསལ་སོགས་ལ་
གནས་པའི་ལྷན་སྐྱེས་ཀྱི་མཁའ་འགྲོ་མ་འགྲེལ་པ་བཞི་སྦྲགས་ནས་འབྱུང་བ་ལྟར་གྱི་སྒྱུ་རྩལ་
དྲུག་ཅུ་རྩ་བཞི་ལ་མཁས་པ་དེ་ལྟ་བུའི་ཕྱག་རྒྱ་ཕུལ་ལ་དེ་ལས་རང་འདྲ་ཆད་དེ་བླ་མའི་ཐུགས་
ཀའི་རྡོ་རྗེ་འཆང་གི་ཡུམ་ལ་ཐིམ། དེ་དང་སྙོམས་པར་ཞུགས་པའི་ཟག་མེད་ཀྱི་བདེ་བ་མྱོང་
བ་ན་གཙོ་འཁོར་ཐམས་ཅད་ཐུགས་རྒྱུད་གཅིག་པའི་གནད་ཀྱིས་གཞན་རྣམས་ཀྱང་དེས་
ཚིམ་པར་འགྱུར་ཞེས་གསུང་། དེ་ཁོ་ན་ཉིད་ཀྱི་མཆོད་པ་ནི། བརྟན་གཡོ་ཐམས་ཅད་ལ་
ཁྱབ་ཅིང་དེ་དག་ཀུན་གྱི་རང་བཞིན་ནམ་སྡོད་ལུགས་སུ་གྲུབ་པ་རྟག་ཆད་སྤྲོས་པའི་མཐའ་
ཐམས་ཅད་དང་བྲལ་བའི་དབྱིངས་སྟོང་ཉིད་དང་དབྱེར་མེད་དུ་ཞུགས་པའི་ལྷན་སྐྱེས་ཀྱི་
བདེ་བ་ཆེན་པོའི་ཡེ་ཤེས་ཡིན་ནོ། །དེ་ནས་སྨན་འབུལ་བ་དང་ལུས་བྲན་དུ་འབུལ་བ་ནི། ཉོན་
མོངས་བཞི་བརྒྱ་རྩ་བཞི་སོགས་བྱུང༌། གསུམ་པ་སྡིག་པ་བཤགས་པ་ནི་ཐོག་མེད་དུས་ནས་
ཞེས་སོགས་ཏེ། འདི་ལ་ཡོངས་འཛིན་རིན་པོ་ཆེས། དཔེར་ན་ཆང་འཐུང་མཁན་ཞིག་
གིས་སྔ་མ་ལ་འགྱོད་སེམས་ཀྱིས་བཤགས་པ་བྱེད་ཀྱང་སྡོམ་སེམས་མེད་ན་གཏན་ནས་འདག་
མི་ཐུབ་པས་སྡོམ་སེམས་གལ་ཆེ་ལ། དེའང་ཞེ་ཕུགས་སུ་སླར་གཅོད་མི་ཐུབ་སྙམ་པ་ཡོད་
ཀྱང་གནས་སྐབས་དེ་ལ་བློ་བཅོས་ནས་ཐག་རྦད་ཀྱིས་བཅད་དེ་སྡོམ་སེམས་བྱས་ན་སླར་
རྫུན་དུའང་མི་འགྲོ་ལ། རྡོ་རྗེ་འཆང་གི་བཅས་དབང་ཡིན་པས། དེ་ལྟར་བྱེད་ཀྱང་བྱེད་
དགོས་ཏེ། དགེ་འདུན་གྱི་ལས་བྱེད་པའི་ཚེ་ནའང་ལྟུང་མཐུན་གྱི་བྱིན་རླབས་བྱས་པས་ལྟུང་
བ་དེས་ལས་ལ་མི་སྒྲིབ་པར་འགྱུར་བ་ལྟ་བུ་ཡིན་ཞེས་གསུངས་པ་གཞན་ལ་ཇི་ལྟར་ཡིན་རུང་།
ང་རང་ལ་བློ་སྐྱེད་ཆེ་བར་བྱུང་། རྗེས་སུ་ཡི་རང་གི་ཡན་ལག་ནི། ཆོས་རྣམས་རང་བཞིན་



64
ཕྱག་ཆེན་ཟིན་བྲིས།
ཞེས་སོགས་ཏེ། རྗེས་སུ་ཡི་རང་བྱས་པས་བྱེད་པ་པོ་དང་དགེ་རྩ་ཆ་མཉམ་དུ་ཐོབ་པ་སྔོན་
བཅོམ་ལྡན་འདས་ལ་རྒྱལ་པོ་ཞིག་གིས་བསོད་སྙོམས་དྲངས་པ་དང་། དེ་ལ་དབུལ་པོ་ཞིག་
གིས་རྗེས་སུ་ཡི་རང་བྱས་པ་གཉིས་ཀས་བསོད་ནམས་མཚུངས་པར་ཐོབ་པར་གསུངས་པ་
ལྟ་བུ་ཡིན་ཏེ། འགྲེལ་པ་དོན་གསལ་ལས། རྗེས་སུ་ཡི་རང་ཡིད་ལ་བྱེད་པས་ནི་རང་གཞན་
གྱི་དགེ་བ་བྱས་པ་མཉམ་པ་ཉིད་འཐོབ་བོ་ཞེས་གསུངས། ཆོས་འཁོར་བསྐོར་བར་བསྐུལ་
བའི་ཚེ་འཁོར་ལོ་ལྟ་བུ་དངོས་སུ་ཡོད་ན་ཕུལ་ཀྱང་ལེགས། ལྷག་མ་གོ་སླ། དེ་ནས་ས་གསུམ་
པ་དང་ཕྱག་ཆེན་གསོལ་འདེབས་སོགས་ལོང་སྐབས་དང་སྦྱར་ནས་འདོན་ལ། ལྷག་པར་
ཡང་། དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང་། །དམིགས་མེད་བརྩེ་བའི་གཏེར་
ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །བདུད་
དཔུང་མ་ལུས་འཇོམས་མཛད་གསང་བའི་བདག །གངས་ཅན་མཁས་པའི་གཙུག་རྒྱན་
ཙོང་ཁ་པ། །སངས་རྒྱས་ཀུན་དངོས་བློ་བཟང་གྲགས་པ་ལ། །གསོལ་བ་འདེབས་སོ་མཆོག་
ཐུན་དངོས་གྲུབ་སྩོལ། །ཞེས་དབེན་ས་སྙན་བརྒྱུད་ནས་འབྱུང་བའི་གསོལ་འདེབས་འདི་
ཉིད་ནན་ཏན་དུ་བཟླ། དེ་ནས་ཡོན་ཏན་འབྱུང་གནས་ཞེས་སོགས་ཤཱཀྱ་འོད་ཀྱི་འདུལ་བ་
སུམ་བརྒྱ་པར། ཚུལ་ཁྲིམས་ལྡན་ཞིང་འདུལ་བའི་ཆོ་ག་ཤེས། །ཞེས་སོགས་གསུངས་
པ་དང་དོན་མཐུན་པར་སོ་ཐར་དང་འབྲེལ་བའི་གསོལ་འདེབས། གང་དང་ལྡན་ན་ཞེས་
སོགས་མདོ་སྡེ་རྒྱན་བཞིན་བྱང་སེམས་དང་འབྲེལ་བའི་གསོལ་འདེབས། སྒོ་གསུམ་ལེགས་
བསྡམ་ཞེས་སོགས་སྡོམ་འབྱུང་དང་བླ་མ་ལྔ་བཅུ་པ་ལྟར་རྡོ་རྗེ་ཐེག་པའི་སློབ་དཔོན་གྱི་མཚན་
ཉིད་དང་ལྡན་པའི་སྒོ་ནས་གསོལ་བ་འདེབས་པ། དེའི་འོག་ཏུ་ཕྱི་ནང་གསང་བ་དེ་ཁོ་ན་ཉིད་



65
ཕྱག་ཆེན་ཟིན་བྲིས།
ཀྱི་ཡོན་ཏན་བརྗོད་པའི་སྒོ་ནས་གསོལ་བ་འདེབས་པ་ལ་དང་པོ་ནི། སངས་རྒྱས་གྲངས་
མེད་སོགས་དང་། གཉིས་པ་ནི་ཁྱོད་ཀྱི་ཕུང་ཁམས་སྐྱེ་མཆེད་སོགས་བྱུང་ལ། བདེ་གཤེགས་
སྐུ་གསུམ་ཞེས་སོགས་ཤོ་ལོ་ཀ་འདི་ཕྱིའི་ཡོན་ཏན་ལ་སྦྱར་བ་དང་ནང་གི་ཡོན་ཏན་ལ་སྦྱོར་
ལུགས་གཉིས་ཡོད། ཀུན་མཁྱེན་ཡེ་ཤེས་ཞེས་སོགས་གསང་བ་དང་། སྒྲིབ་མེད་ལྷན་སྐྱེས་
ཞེས་སོགས་དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་གསོལ་བ་འདེབས་པ་ཡིན་ལ།
མཚམས་འདིར་ཚོགས་ཞིང་གཞན་ཐམས་ཅད་རྩ་བའི་བླ་མ་ལ་བསྡུས་ཏེ། དེ་ལ་ཕུར་ཚུགས་
གསོལ་འདེབས་བྱེད་པའི་ལུགས་ཀྱང་ཡོད་ལ། ཁྲིད་རྒྱུན་འདིར་འོག་ནས་སྡུད་པ་ཡིན། ཕུར་
ཚུགས་གསོལ་འདེབས་ནི། རྩ་བའི་བླ་མ་དེ་ཉིད་ལ་བླ་མའང་ཁྱེད་རང་ཡིན། ཡི་དམ་ཡང་
ཁྱེད་རང་ཡིན། མཁའ་འགྲོ་ཆོས་སྲུང་སོགས་ཀྱང་ཁྱེད་རང་ཡིན་པས། རེ་ས་གཞན་ན་
མེད་དོ་སྙམ་དུ་བློ་བཀལ་ནས་གསོལ་བ་འདེབས་པ་ཡིན་ལ། དེ་ལྟར་གྱིས་པའི་ཚེ་བླ་མའི་
སྤྱི་བོའི་ཨོཾ། མགྲིན་པའི་ཨཱ༔ ཐུགས་ཀའི་ཧཱུྃ་རྣམས་ལས་བདུད་རྩི་དཀར་དམར་མཐིང་
ག་སོ་སོ་དང་ཅིག་ཅར་བྱུང་བས། ལུས་ངག་ཡིད་གསུམ་སོ་སོ་དང་སྡོམ་པའི་ཉེས་ལྟུང་
སྦྱངས། སྐུ་གསུང་ཐུགས་སོ་སོ་དང་གསུམ་ཆར་གྱི་བྱིན་རླབས་ཞུགས། བུམ་དབང་གསང་
དབང་ཤེས་རབ་ཡེ་ཤེས་ཀྱི་དབང་དབང་པ་བཞི་པ་རྣམས་ཐོབ་ཅིང་། མཐར་བླ་མ་ལས་
རང་འདྲ་གཉིས་པ་ཞིག་ཆད་ནས་རང་ལ་ཐིམ་པའི་དམིགས་པ་བྱ། དེ་ནས་ལམ་གྱི་ཆ་ཡོངས་
སུ་རྫོགས་པ་ལ་གཤར་སྦྱང་བྱེད་ཅིང་བྱིན་རླབས་ཞུ་བ་ནི། ཞིང་མཆོག་དམ་པ་ཞེས་སོགས་
ཏེ། འདི་དག་སོ་སོའི་སྐབས་སུ་བདུད་རྩི་འབེབས་སྦྱང་བྱས་ཀྱང་ཆོག་ལ། སྐྱེས་བུ་ཆུང་
འབྲིང་སོགས་ཀྱི་ཆོས་སྐོར་སོ་སོར་བཅད་ནས་བྱས་ཀྱང་ཆོག་པས་རང་གི་བློ་དང་བསྟུན།



ཕྱག་ཆེན་ཟིན་བྲིས།
66
དོན་ནི་མདོར་བསྡུས་ན། ཡོང་ཏན་ཐམས་ཅད་ཀྱི་རྩ་བ་བཤེས་གཉེན་དམ་པས་རྗེས་སུ་
འཛིན་པ་དང༌། དལ་འབྱོར་ལན་གཅིག་ཐོབ་པའི་དུས་འདིར་རྙེད་བཀུར་སྙན་གྲགས་འདུ་
ལོང་ཚོང་ཁེ་སྤོག་འགྲོ་བསྡད་སོགས་དོན་མེད་ཀྱི་བྱ་བ་མང་པོས་མི་གཡེང་བར་དོན་ལྡན་
ཆོས་ཀྱི་སྒོ་ནས་སྙིང་པོ་ལེན་དགོས་པ་དང་། ད་ལྟ་ངན་སོང་དུ་སྐྱེས་མེད་ཀྱང་དེའི་ལས་
བསགས་ཡོད་པས། དཔེར་ན་སྐུས་བྱས་པའི་མི་དེ་གནས་སྐབས་ཁྲིམས་ལ་ཕོག་མེད་ཀྱང་
སླར་གཅོད་པ་དང་འདྲ་ཞིང་། དེ་ལས་སྐྱོབ་པའི་ནུས་པ་དཀོན་མཆོག་གསུམ་ཁོ་ན་ལ་ཡོད་
ལ། དེའང་རང་གིས་སྐྱབས་འགྲོའི་བསླབ་བྱ་ལས་འབྲས་ཀྱི་སྤང་བླང་སོགས་ཚུལ་བཞིན་
མ་བྱས་ན། དེ་དག་གིས་ཀྱང་སྐྱོབ་ཐབས་མེད་ཚུལ་བསམ་པ་སོགས་ཆུང་ངུ་དང་ཐུན་མོང་
བའི་ལམ་རྣམས་རྒྱུད་ལ་སྐྱེ་བར་བྱིན་གྱིས་རློབས་ཞེས་གསོལ་བ་འདེབས། དེའང་བྱིན་ནི་
བླ་མའི་སྐུ་གསུང་ཐུགས་ཀྱི་གཟི་བྱིན་ནམ་ནུས་པ་ཡིན་ཞིང་། རློབས་ཞེས་པ་རང་རྒྱུད་ཀྱི་
ཕྱིན་ཅི་ལོག་གི་བློ་སྣ་སོགས་དེ་ལས་གཞན་དུ་བསྒྱུར་བའམ་ཟིལ་གྱིས་མནན་པའི་དོན་ཡིན་
ལ། དེས་འོག་མ་ཐམས་ཅད་ལའང་འདྲ། དེ་ནས་འཁོར་བ་མཐའ་དག་ལ་ཞེན་པ་ལོག་
པའི་ངེས་འབྱུང་སྐྱེས་ཏེ་ལམ་བསླབ་པ་འབྲིང་གི་ཆོས་སྐོར་ཡིན་ཞིང་། དེ་ལའང་ཚུལ་ཁྲིམས་
ནི་གཙོ་བོ་ཡིན་ཏེ། ཚུལ་ཁྲིམས་རྣམ་དག་གཅིག་བསྲུང་བ་ལ་དྲན་ཤེས་བཞིན་བརྟན་པོ་
རྒྱུན་ཆགས་སུ་བརྟེན་དགོས་ཤིང་། དེ་ལྟ་བུའི་དྲན་པ་བརྟན་པོ་ཞིག་ཡོད་ན། དེ་ནས་ཏིང་
ངེ་འཛིན་ལ་ཁ་སྤོས་ཀྱང་བསྒྲུབ་སླ་བ་ཡིན་ཞེས་ཡོངས་འཛིན་གསུང་ལ། ཏིང་ངེ་འཛིན་
ཡོད་ན། ཤེས་རབ་འབྱུང་ཚུལ་རླུང་གིས་མ་བསྐྱོད་པའི་མར་མེ་གསལ་ཆ་དང་ལྡན་པ་ལྟ་
བུ་ཡིན་ཚུལ་ལམ་རིམ་སོགས་ནས་འབྱུང་བ་ལྟར་ཡིན། དེ་ནས་ཆེན་པོའི་ཆོས་སྐོར་ནི།



67
ཕྱག་ཆེན་ཟིན་བྲིས།
ཉམ་ཐག་འགྲོ་བ་འདི་ཀུན་ནས་སེམས་བསྐྱེད་ཚུལ་ལ་ལུགས་གཉིས་ཡོད་པས། འདིར་བདག་
གཞན་མཉམ་བརྗེའི་སྒོ་ནས་སེམས་བསྐྱེད་ཚུལ་གཙོ་བོར་གསུངས་ཏེ་དེ་ནི་རིམ་པ་མང་པོ་
བྱེད་མི་དགོས་ཤིང་། གཏོང་ལེན་གྱི་དམིགས་པ་སོགས་འཆར་བདེ་ལ་ཤུགས་ཆེ་བ་ཡིན།
ཡོངས་འཛིན་རིན་པོ་ཆེས་སྤྱོད་འཇུག་ཏུ། བདག་དང་གཞན་དུ་བརྗེ་བྱ་བ། །གསང་བའི་
དམ་པ་སྤྱད་པར་བྱ། །ཞེས་པའི་དོན་བདག་གཞན་མཉམ་བརྗེ་འདི་ཉན་རང་དང་དེར་མ་
ཟད་སེམས་དཔའ་དབང་རྟུལ་རྣམས་ལའང་གསང་དགོས་པ་ཡིན་གསུང་ཞེས་འགའ་ཞིག་
ཟེར་ཡང་། ཡིག་ཆ་ཚོར་བལྟས་ན་བྱང་སེམས་ཡིན་ན་བདག་གཞན་མཉམ་བརྗེའི་བྱང་
ཆུབ་ཀྱི་སེམས་ཀྱང་རྒྱུད་ལ་སྐྱེས་པས་ཁྱབ་པ་ལྟ་བུ་ཞིག་འདུག་པས་སྔ་མ་ཉམས་མྱོང་གི་གསུང་
ཁྱད་པར་ཅན་ཞིག་ཡིན་ནམ་དཔྱད་དགོས། དེའང་རང་ཅག་རྣམས་བདེ་བ་ཇི་ཙམ་སྤྱད་
ཀྱང་ངོམས་པ་མེད་ལ་སྡུག་བསྔལ་ཅུང་ཟད་ཙམ་ཡང་མི་འདོད་པར་འདྲ་བ་ལ། རང་གཅེས་
པར་འཛིན་པའི་གཅོང་ནད་ཤུགས་དྲག་ལ་གསོར་མེད་པ་འདིས་ཟིན་པའི་དབང་གིས་ངན་
སོང་གསུམ་གྱིས་སྡུག་བསྔལ་ལ་སོགས་པ་མི་འདོད་པ་ཐམས་ཅད་སྣ་དྲངས་ཡོང་ཚུལ་དང་།
གཞན་གཅེས་པར་བཟུང་བའི་སྟོབས་ཀྱིས་ཡོན་ཏན་ཐམས་ཅད་འབྱུང་སྟེ་རང་ཅག་རྣམས་
ཐོག་མེད་ནས་རང་དོན་ཁོ་ན་བྱས་པས་རང་དོན་ཅུང་ཟད་ཙམ་ཡང་མ་གྲུབ་ལ། སངས་
རྒྱས་བཅོམ་ལྡན་འདས་ཀྱིས་སློབ་པ་ལམ་དུ་རང་དོན་ཡལ་བར་དོར་ཏེ་གཞན་དོན་འབའ་
ཞིག་མཛད་པས་མཐར་རང་དོན་ཕུན་སུམ་ཚོགས་པའི་དེ་ཉིད་ཀྱིས་བརྙེས་འདུག་པ་སོགས་
རང་གཅེས་འཛིན་གྱི་ཉེས་དམིགས་དང་གཞན་གཅེས་འཛིན་གྱི་ཕན་ཡོན་སྒོ་དུ་མ་ནས་བསམ་
སྟེ་གཏོང་ལེན་སྦྱོང་དགོས་ལ། དངོས་གཞིའི་དམིགས་པ་ནི། སེམས་ཅན་ཐམས་ཅད་



ཕྱག་ཆེན་ཟིན་བྲིས།
ཀྱི་སྡིག་སྡུག་མ་ལུས་པ་སྣ་བུག་ཡོན་པ་ནས་ཚུར་བསྡུས་ཏེ། རང་གི་སེམས་སྟེང་དུ་ནག་
ཕུང་ངེ་གནས་ནས་རང་ལ་སྨིན་པ་དང་། རང་གི་བདེ་དགེ་ཐམས་ཅད་སྣ་བུག་གཡས་ནས་
ཕྱིར་འཕྲོས་ཏེ་སེམས་ཅན་ཐམས་ཅད་ཀྱི་སེམས་ལ་ཞུགས་པས་དེ་དག་ཐམས་ཅད་བདེ་བས་
ཚིམ་པར་བསྒོམ་དགོས། སྤྱིར་རང་ཅག་རྣམས་རྒྱུན་དུ་རང་གཅེས་པར་འཛིན་ཅིང་། གཞན་
ཡལ་བར་འདོར་བ་ཡིན་པ་ལ་འདིར་བློ་དེ་གཉིས་པོས་བརྗེས་ནས་རང་ཡལ་བར་འདོར་ཞིང་
གཞན་གཅེས་པར་འཛིན་པས་བདག་གཞན་མཉམ་བརྗེ་ཞེས་བཤད་པ་ཡིན་གྱི། བདག་གཞན་
ཡིན་སྙམ་པ་དང་གཞན་བདག་ཡིན་སྙམ་དུ་བསྒོམ་པ་གཏན་མིན། འདི་ཡན་ཆད་ཀྱི་བདག་
གཞན་མཉམ་བརྗེའི་སྐོར་ཕལ་ཆེར་སོང་ཞིང་། དེ་ནས། སྣོད་བཅུད་སྡིག་པའི་འབྲས་
བུས་ཡོངས་གང་སྟེ། །ཞེས་སོགས་ཀྱི་དོན་མི་དགེའི་ལས་ཀྱི་རྣམ་སྨིན་སྣོད་བཅུད་ཐམས་
ཅད་ལ་སྨིན་ཏེ་ཆར་ཆུ་དུས་སུ་མི་འབབས་ཤིང་ལོ་ཏོག་མི་སྨིན་པ་འཐབ་རྩོད་འཁྲུགས་ལོང་
མང་བ་གཅན་གཟན་གདུག་པས་གཙེས་པ། ནད་རིམས་སྣ་ཚོགས་འབྱུང་བ་སོགས་མི་འདོད་
པ་སྣ་དགུ་འཛིངས་པའང་ཞུམ་པ་མེད་པར་དེ་ཐམས་ཅད་སྔོན་ལས་ངན་བསགས་པའི་འབྲས་
བུ་ཡིན། ད་ལན་མྱོང་ནས་དག་སོང་ན་བཟང་སྙམ་དུ་རྐྱེན་ངན་ལམ་དུ་འཁྱེར་པ་དང་། མདོར་
ནི་བཟང་ངན་གྱི་སྣང་བ་ཅི་ཞིག་བྱུང་ཡང་འཕེན་པའི་སྟོབས་དང་དཀར་པོ་ས་བོན་གྱི་སྟོབས་
སོགས་སྟོབས་ལྔ་དང་སྦྱོར་བ་བཞིའི་སྒོ་ནས་དེ་ཐམས་ཅད་བྱང་ཆུབ་ཀྱི་གྲོགས་སུ་བསྒྱུར་
ཏེ། བློ་སྦྱོང་དོན་བདུན་མ་སོགས་ནས་བྱུང་བ་ལྟར་བློ་སྦྱོང་གི་དམ་ཚིག་བཅུ་བདུན་ལ་སོགས་
པ་ཐམས་ཅད་ཚུལ་བཞིན་དུ་བསྲུང་ནུས་པར་བྱིན་གྱིས་རློབས་ཞེས་པའོ། །དེ་ནས་སྨོན་
སེམས་ནི། གཏོང་ལེན་རླུང་ལ་ཞེས་སོགས་དང་། །དུས་གསུམ་རྒྱལ་བ་ཞེས་སོགས་ནི་



69
ཕྱག་ཆེན་ཟིན་བྲིས།
འཇུག་སེམས་ཡིན་ལ། འདི་ཡན་ཆད་ཀྱི་སྤྱོད་པ་སྤྱི་བསླབ་ཀྱི་རིམ་པ་སོང་ཟིན་ནས། སོ་
སོར་འཆད་པ་ལ། ལུས་དང་ལོངས་སྤྱོད་ཞེས་སོགས་བྱུང་བས་ཤེས་རབ་ཀྱི་ཕར་ཕྱིན་མཉམ་
གཞག་གི་གནས་སྐབས་ལ་སྦྱར་ཏེ། མཚན་ཉིད་སོ་སོར་རིག་པ་ཡིད་བྱེད་ཀྱི་དཔྱད་སྟོབས་
ཀྱིས་དྲངས་པའི་ཤིན་སྦྱང་གི་བདེ་བས་ཟིན་པའི་ལྷག་མཐོང་ཐོབ་ནས་མཉམ་གཞག་གི་ཚེ་
དགག་བྱ་བདེན་གྲུབ་བཅད་ཙམ་གྱི་སྟོང་པ་ལ་མཉམ་པར་བཞག་པའི་ནམ་མཁའ་ལྟ་བུའི་
རྣལ་འབྱོར་སྦྱོང་ཞིང་། དེ་ལས་ལངས་པའི་རྗེས་ཐོབ་ཏུ་སྣོད་བཅུད་ཀྱི་ཆོས་འདི་ཐམས་
ཅད་སྒྱུ་མ་དང་རྨི་ལམ་དང་ཆུ་ཟླ་ལྟ་བུར་བློ་ལ་སྣང་བ་ཙམ་ཞིག་མ་གཏོགས་རང་ངོས་ནས་
མ་གྲུབ་པར་ལྟ་བ་སྒྱུ་མ་ལྟ་བུའི་རྣལ་འབྱོར་དང༌། མདོར་ན་ཆོས་འདི་ཐམས་ཅད་མིང་
དང་རྟོག་པས་ཕར་བཏགས་ཙམ་ཞིག་བསྙོན་མེད་དུ་ཡོད་པས་ལས་རྒྱུ་འབྲས་སོགས་རྟེན་
འབྲེལ་གྱི་རྣམ་གཞག་ཐམས་ཅད་འཐད་ལྡན་དུ་བཞག་ཆོག་ལ། དེ་དག་གང་ཡང་རིགས་
པས་དཔྱད་ན་དོན་དམ་པར་གྲུབ་པ་རྡུལ་ཙམ་ཡང་མེད་པས་སྟོང་པ་དང་རྟེན་འབྱུང་གཉིས་
པོ་འདི་ཕན་ཚུན་གཅིག་གྲོགས་སུ་གཅིག་འགྲོ་བས་སྣང་བ་སྟོང་པའི་གྲོགས་སུ་འཆར་བ་དང་
སྟོང་པ་སྣང་བའི་གྲོགས་སུ་འཆར་བ་ཞིག་དགོས་ཀྱི། དེ་གཉིས་ཚ་གྲང་ལྟར་འགལ་བར་
བཟུང་ན་ཀླུ་སྒྲུབ་ཡབ་སྲས་ཀྱི་དགོངས་པར་གཏན་མི་འགྲོ་བས། རྗེ་བདག་ཉིད་ཆེན་པོས།
1 རྟེན་འབྱུང་གི་རྣམ་གཞག་འདི་ཐམས་ཅད་འཁྲུལ་ངོ་ཙམ་དུ་སྐྱེལ་མི་དགོས་པར་དངོས་གནས་
༼ ལའང་ཚད་གྲུབ་ཏུ་བཞག་ཆོག་སྟེ། ཐ་སྙད་པའི་ཚད་མའི་ཚད་མ་ཡིན་པའི་ཕྱིར་གསུངས།
དེ་ལ་སྟག་ཚང་ལོ་ཙཱ་བས་གྲུབ་མཐའ་ཀུན་ཤེས་སུ། མ་དག་འཁྲུལ་པའི་སྣང་བ་ཚད་གྲུབ་
ཏུ། །རིགས་པ་དུ་མས་བརྟགས་ནས་ཁས་ལེན་པ། །དེ་ལ་འགལ་བའི་ཁུར་ཆེན་འདིར་



ཕྱག་ཆེན་ཟིན་བྲིས།
ལྟར་ཡོད། །ཅེས་སོགས་སྐྱོན་བརྗོད་མང་དུ་བྱས་ལ། དེའི་བློ་རྩེ་ནི་དབུ་མ་འཇུག་པར།
མ་བརྟགས་གྲགས་པར་གཏི་མུག་ལས་ཡོན་ནོ། །ཞེས་འཇིག་རྟེན་རང་དགའ་བའི་རྒྱུད་
ཀྱི་མ་བརྟགས་མ་དཔྱད་པའི་ཐ་སྙད་པའི་ཚད་མ་ཐམས་ཅད་གཏི་མུག་ཡིན་པར་བཤད་འདུག་
སྙམ་དུ་དགོངས་པར་སྣང་ཡང་། རང་ལུགས་ནི་དེ་དག་གིས་ཡུལ་དེའི་གནས་ལུགས་མཐོང་
མི་ནུས་པའི་ཆ་ནས་གཏི་མུག་ཏུ་བཤད་པ་ཡིན་གྱི། གཏི་མུག་མཚན་ཉིད་པ་མིན་ནོ། །དེ་
ལྟར་ཐུན་མོང་པའི་ལམ་སྔོན་དུ་བཏང་ནས། ཐུན་མོང་མ་ཡིན་པ་སྔགས་ཀྱི་ལམ་ལ། དང་
པོ་འཇུག་སྒོ་དབང་དང་དེའི་དམ་ཚིག་བསྲུང་བ་ནི། དེ་ནས་རྡོ་རྗེ་འཛིན་པའི་ཞེས་སོགས་
བྱུང་། སྐྱེ་ཤི་བར་དོ་ཞེས་སོགས་བསྐྱེད་རིམ་ཡིན་ཞིང་འདིའི་སྐབས་ཀྱི་ལྷ་སྐུ་ཐམས་ཅད་
ཡིད་ངོའི་ལྷ་སྐུ་ཡིན་གྱི་དངོས་གནས་པར་ལྡང་མི་ནུས་ལ། སྤྱིར་ལྷ་སྐུ་བསྐྱེད་རྒྱུ་དེའང་ད་
ལྟའི་ལུས་རྟེན་ཤ་ཁྲག་གདོས་བཅས་འདི་སྟོང་པར་སྦྱངས་ནས་འོད་ཁྲུ་གང་བ་ལྟ་བུ་གྱུར་ཏེ།
དེའི་ངང་ནས་ལྷ་སྐུ་གསལ་འདེབས་དགོས་པར་མཁས་གྲུབ་རིན་པོ་ཆེས་གསུངས་ལ། གོ་
རམས་པ་སོགས་འགའ་ཞིག་གིས། རྣམ་སྨིན་གྱི་ཕུང་པོ་འདིར་ལྷ་སྐུར་སྒོམ་མི་རུང་ན།
ཕུང་པོ་སངས་རྒྱས་ལྔ་བདག་ཉིད། །དེ་ལ་སྨོད་པ་བརྒྱད་པ་ཡིན། །ཞེས་རྩ་ལྟུང་དུ་བཤད་
པ་དང་འགལ་ཞེས་ཟེར། དང་པོ་ནས་གདོས་བཅས་ཀྱི་ལུས་འདི་ལྟར་བསྒོམ་པ་མིན་ཡང་།
རྗེས་སུ་སངས་རྒྱས་པ་ན་དག་པའི་སྒྱུ་མའི་སྐུ་དེ། ཐ་མལ་གྱིས་མཐོང་མི་ནུས་པས། རགས་
པའི་ཟ་མ་ཏོག་ལ་འདྲེན་དགོས་ཤིང་། དེའི་སྣོད་ལྟ་བུ་ཡིན་པས་དེའང་སངས་རྒྱས་པར་
འདོད་དགོས་སམ་སྙམ། རྫོགས་རིམ་ནི། རྩ་བའི་བླ་མ་དེ་ཉིད་སྙིང་གར་བསམས་ཏེ་རོ་
རྐྱང་གི་རྒྱུ་བ་དྷཱ་ཏིར་བཀག་ནས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་དོན་



ཕྱག་ཆེན་ཟིན་བྲིས།
དམ་འོད་གསལ་དང་ཀུན་རྫོབ་སྒྱུ་མའི་སྐུ་གཉིས་ཟུང་དུ་འཇུག་པའི་རྫོགས་རིམ་གྱི་རྟོགས་
ཁྱད་པར་ཅན་སྐྱེ་བ་དང་། གལ་ཏེ་སྔགས་ཀྱི་ཚོགས་ལམ་ཙམ་ཡང་ཚེ་འདིར་རྒྱུད་ལ་སྐྱེད་
པར་མ་ནུས་ན་སྔར་བཤད་པའི་སྟོབས་ལྔ་དང་འཕོ་བའི་གདམས་པ་སྦྱར་ནས་དག་པའི་ཞིང་
ཁམས་བདེ་བ་ཅན་ལྟ་བུར་སྐྱེ་བའི་འདུན་པ་བྱ་དགོས། འཕོ་བའི་གདམས་པ་ནི་གཙོ་བོར་
སམ་བྷུ་ཊ་སོགས་བླ་མེད་མ་གཏོགས་རྣལ་འབྱོར་རྒྱུད་མན་ཆད་ལས་བཤད་པ་མེད་ཀྱང་
ད་ལྟར་འོད་དཔག་མེད་རྗེ་བཙུན་བྱསམ་མགོན་སོགས་ཀྱི་འཕོ་བ་བྱེད་པའི་བླ་མ་གོང་མ་རྣམས་
ཀྱིས་བླ་མེད་ཀྱི་མན་ངག་གིས་རྒྱས་བཀབ་པ་ཡིན་ཞེས་ལྕང་སྐྱ་རིན་པོ་ཆེས་གསུངས། ལྷག་
མ་ནི་ཚེ་རབས་རྗེས་འཛིན་གྱི་སྨོམ་ལམ་ཡིན་ཞིང་། མཐར་ཚོགས་ཞིང་གཞན་ཐམས་ཅད་
བསྡུས་ཏེ། དབུས་ཀྱི་བླ་མ་རྡོ་རྗེ་འཆང་། གཡས་ཀྱི་བྱམས་པ། གཡོན་གྱི་འཇམ་དབྱངས།
རྒྱབ་ཀྱི་རྡོ་རྗེ་འཆང༌། མདུན་གྱི་རྩ་བའི་བླ་མ་གཉིས་པ་དང་། ལྔ་པོ་དེར་བསྡུས་ནས་རེ་
ཞིག་གི་བར་དུ་དེ་ལ་དམིགས་པ་གཏོད། མཐར་གཞན་བཞི་པོ་དབུས་ཀྱི་བླ་མ་ལ་བསྟིམ་
སེང་ཁྲི་གདན་ལ་བསྟིམ། རྩ་བའི་བླ་མ་དབུ་མའི་ལམ་ནས་མར་བསྟིམས་ཏེ་ན་མ་གཉིས་
ཀྱི་བར་སྙིང་གི་དཀྱིལ་མི་ཤིགས་པའི་ཐིག་ལེའི་དབུས་སུ། ཤིན་ཏུ་ཕྲ་བའི་རླུང་སེམས་དང་
ངོ་བོ་དབྱེར་མེད་དུ་བསྒོམ་པ་ཡིན་ལ། འདིའི་རླུང་ནི་སྲོག་འཛིན་ཡིན་ཞིང་། དེའི་རང་
མདངས་དཀར་པོ་ཡིན་པས། བླ་མའང་སྐུ་མདོག་དཀར་པོར་བསྒོམ་དགོས། དེ་ལྟར་
བླ་མ་དང་རང་སེམས་དབྱེར་མེད་དུ་གྱུར་ཅིང་། དེའི་བྱིན་རླབས་ཞུགས་པའི་སྣང་བ་བན་
བུན་ཟར་ཟིར་ངོས་བཟུང་དུ་མེད་ལ་འདི་འདྲ་ཞིག་ཨེ་འགྲུབ་སྙམ་པའི་རེ་བ་དང་། གནོད་
པ་སོགས་ཀྱིས་འཇིགས་པའི་དོགས་པ་མེད་ཅིང་། འདས་པའི་རྗེས་མི་གཅོད་མ་འོངས་པའི་



72
་
ཕྱག་ཆེན་ཟིན་བྲིས།
སྔོན་མི་བསུ་བར་བློ་མ་བཅོས་གསལ་ལ་ཧྲིག་གེ་བ་དེ་གའི་ངང་དུ་མཉམ་པར་འཇོག་དགོས་
ལ། དེའང་བརྒྱལ་བ་དང་གཉིད་མཐུག་པོ་ལོག་པ་ལྟ་བུའི་ཡིད་བྱེད་བཀག་པ་ཙམ་ཞིག་
བསྐྱངས་ན་ཧྭ་ཤང་གི་ལྟ་བ་རྗེ་ཡབ་སྲས་སོགས་ཀྱི་གཙོ་བོར་འགོག་རྒྱུ་དེ་ཡིན་པས། འདིར་
སེམས་དམིགས་པ་ལ་གནས་མི་གནས་ལྟ་བའི་དྲན་པ་རྒྱུན་ཆགས་བྲེང་ངེ་བ་དང༌། །མ་
བརྟགས་ན་མི་ཤེས་ལ་བརྟགས་ན་མི་འཆར་དགུ་འཆར་སྣ་ཚོགས་བྱེད་པའི་རྟོག་པ་འོག་འགྱུ་
སོགས་ཀྱི་བར་ཆད་ཡོད་མེད་ལྟ་བའི་ཤེས་བཞིན་བརྟེན་དགོས་ཏེ། འདིར། འགྱུར་བ་
རིག་པའི་ཤེས་བཞིན་བསྡོགས། །ཞེས་ཉེར་བསྡོགས་ཀྱི་དེ་དང་འདྲ་བར་བ་འཕུལ་ཅན་ཡིན་
པས་གྲབས་པའམ་སྟ་གོན་བྱེད་པའི་དོན་ཡིན། དྲན་པའི་དོན་མངོན་པ་ཀུན་བཏུས་སོགས་
སུ་འདྲིས་པའི་དངོས་པོ་ལ་དམིགས་པ་སོགས་ཁྱད་པར་གསུམ་གསུངས་ཀྱང་། ཡུལ་གསར་
རྟོགས་ཀྱི་སེམས་ཀྱི་འཁོར་དུ་འབྱུང་བའི་དྲན་པ་ལ་ཞིབ་ཆ་དགོས་སམ་སྙམ། དེ་ལྟར་སེམས་
ཀྱི་ངོ་བོ་གསལ་ཞིང་རིག་པ་དེ་ལ་བསྒྲིམས་ཏེ་བལྟས་པ་ན་རྣམ་རྟོག་གློ་བུར་བ་ཐོལ་གྱིས་བྱུང་
བའི་ཚེ་རྣམ་རྟོག་དེ་ཉིད་མི་འགོག་པར་དེའི་ངོ་བོ་ལ་ཅེར་གྱིས་བལྟས་པས་དེ་ཉིད་སེམས་ཀྱི་ ་
ངོ་བོར་འགྲོ་བས་བླ་མ་ཞང་གིས། སེམས་ལས་རྣམ་རྟོག་འཕྲོ་བ་འདི་ཆོས་སྐུ་འཕྲོ་བ་དང་།
སྟོང་ཉིད་ལས་སྟོང་ཉིད་འཕྲོ་བ་ཡིན་གསུངས་ཤིང་། རྗེ་བཙུན་མི་ལ་རས་པའི་དྲུང་དུ་ལྕམས་
ལེ་འོད་ཀྱིས་རྟོགས་པ་ཕུལ་བ་ལས་ཀྱང༌། ཨང་གེ་བླ་མ་རིན་པོ་ཆེ། ནམ་མཁའ་བསྒོམ་
དུ་བདེ་ལགས་ཏེ། །ལྷོ་སྤྲིན་བསྒོམ་དུ་ཆུང་མ་བདེ། །ལྷོ་སྤྲིན་བསྒོམ་པའི་གདམས་པ་ཞུ།
ཞེས་ཞུས་པར་རྗེ་བཙུན་གྱིས། ནམ་མཁའ་བསྒོམ་དུ་བདེ་ལེགས་ན། །ལྷོ་སྤྲིན་ནམ་མཁའི་
ཆོ་འཕྲུལ་ཡིན། །ནམ་མཁའ་རང་གི་ངང་དུ་ཞོག །ཅེས་ནམ་མཁའ་ལས་བྱུང་བའི་སྤྲིན་



ཕྱག་ཆེན་ཟིན་བྲིས།
དེ་ནམ་མཁའི་ངང་དུ་འགྲོ་བ་བཞིན་རྣམ་རྟོག་ཀྱང་སེམས་ཀྱི་རང་མདངས་ཡིན་པས་རྣམ་
རྟོག་ཟུར་དུ་མི་འགོག་པར་རྩ་བའི་སེམས་ལྷན་སྐྱེས་མ་བཅོས་པ་དེའི་ངང་དུ་བཞག་ནས་བསྒོམ་
དགོས་གསུངས་པ་ལྟར་རམ། ཡང་ན་རལ་སྐོར་མཁན་བཞིན་དུ། །རྣམ་རྟོག་ཅི་སྐྱེས་
རུད་གཅོད། །ཅེས་གསུངས་ཏེ། འདུལ་བ་ལུང་ལས་འབྱུང་བ་བཞིན་རལ་སྐོར་མཁན་
བྱ་བ་གཞན་གྱིས་མཚོན་ཆ་ཅི་འཕང་ཡང་རལ་གྲི་བསྐོར་ནས་གཅོད་ནུས་པ་བཞིན། རྣམ་
རྟོག་གང་སྐྱེས་དེ་མ་ཐག་ངོས་བཟུང་ནས་འགོག་ཐུབ་པ་ཞིག་དགོས། རལ་སྐོར་མཁན་
དེ་རྒྱ་གར་ན་ཡོད་ཀྱང་བོད་དུ་མེད་ལ་རྒྱ་ནག་ནའང་ཡོད་པར་ལྕང་སྐྱ་རིན་པོ་ཆེས་གསུངས།
དེ་ལྟར་རྣམ་རྟོག་བཀག་པའི་མཐར་ཏིང་ངེ་འཛིན་ཇི་ལྟར་སྐྱོང་ཚུལ་ནི་ལབ་སྒྲོན་གྱིས། ཧྲིམ་
གྱིས་བསྒྲིམ་ལ་ལྷོད་ཀྱིས་གློད། །སེམས་ཀྱི་འཇོག་ས་དེ་ན་གདའ། །ཞེས་གསུངས་ཏེ། དེའང་
དང་པོར་གཅིག་བསྒྲིམ། དེ་ནས་ཡང་ལྷོད་པ་ལྟ་བུ་མ་ཡིན་པར་གནས་སྐབས་གཅིག་པོ་
དེ་ལ་གྲིམ་ལྷོད་ཀྱི་ཆ་གཉིས་ཀ་ཚང་དགོས་པ་ཡིན་ཏེ། ཧ་ཅང་བསྒྲིམ་དྲག་ན་སེམས་འཕྲོས་
ཏེ་རྒོད་པའི་དབང་དུ་འགྲོ་ཞིང་། ཧ་ཅང་ལྷོད་ན་བྱིང་བ་སྐྱེ་སྟེ། ཙནྡྲ་གོ་མིའི་བཤགས་བསྟོད་
ལས། བརྩོན་པ་རྟེན་ན་རྒོད་པ་སྐྱེ་འགྱུར་ཞིང་། །དེ་སྤངས་ན་ནི་ཞུམ་པ་སྐྱེ་འགྱུར་བས།
ཞེས་གསུངས་པ་ལྟར་ཡིན་པས་དྲན་ཤེས་ཀྱི་ཤུགས་མ་ཡལ་བར་ཁོང་ནས་གྲིམ་ཆ་དང་ལྡན་
ཡང་ཕྱི་ལྷོད་པ་དེ་འདྲ་ཞིག་དགོས་སོ། །རྒྱུ་མཚན་འདི་དག་གི་གནད་ཀྱིས་སྔ་རབས་པ་
རྣམས་གློད་རབ་ལ་སྒོམ་རབ་ཅེས་བཤད་པ་དེ་རྗེ་ཡབ་སྲས་ཀུན་གྱི་རྩལ་དུ་བཏོན་ནས་དགག་
པ་མཛད་པ་ཡིན་ལ། མཉམ་མེད་དྭགས་པོ་ལྷ་རྗེའི་གསུང་ལ་ལར་ཡང་དེ་ལྟར་བཤད་པ་
འབྱུང་སྟེ། ཞི་གནས་གསར་སྒྲུབ་སོགས་ཀྱི་སྐབས་སུ་ཡིན་ན་མི་རུང་ཡང་། སྔགས་ཀྱི་



74
ཕྱག་ཆེན་ཟིན་བྲིས།
རྟོགས་པ་མཐོན་པོར་སོང་བའི་སྐབས་སུ་དེ་འདྲའི་དུས་ཤིག་ཀྱང་དོན་དམ་སྙམ། འཇུར་
བུས་བཅིངས་པའི་སེམས་ཉིད་ནི། ། གློད་ན་གྲོལ་བར་ཐེ་ཚོམ་མེད། །ཅེས་པ་འདི་ས་ར་
ཧའི་གསུང་ཡིན་ཞིང་། དཔེར་ན་སྐུད་པ་ལྟ་བུ་ཧ་ཅང་གྲིམ་དྲག་པས་མདུད་པ་བྱུང་བ་དེ་
གློད་ན་རང་བབས་སུ་ཞིག་འགྲོ་བ་བཞིན། སེམས་རྣམ་རྟོག་གིས་བཅིངས་པའང་མ་བཅོས་
པར་བཞག་ན་སེམས་ཀྱི་ངོ་བོར་རང་ཡལ་དུ་འགྲོ་སྟེ་དོན་སྔ་མ་དང་གནད་གཅིག །དེ་ལྟར་
ཁོང་ནས་གྲིམ་ཆ་ཤོར་ཡང་ཧ་ཅང་བསྒྲིམ་མ་དྲག་པར་སེམས་རང་བབས་སུ་ལྷོད་ཆམ་གྱིས་
བཞག་ན་རྣམ་རྟོག་ཐམས་ཅད་རང་ཞིར་འགྲོ་ལ། སྔར་བཤད་པ་བཞིན་རྣམ་རྟོག་ཆོས་སྐུར་
བལྟས་ནས་མི་འགོག་པ་དང་། རལ་སྐོར་མཁན་བཞིན་དུ་རྣམ་རྟོག་གང་སྐྱེས་དེ་མ་ཐག་
རྔད་ཀྱིས་གཅོད་པ་གང་གི་སྒོ་ནས་ཡིན་ཀྱང༌། རྣམ་རྟོག་རང་ཡལ་དུ་སོང་སྟེ་སེམས་ཀྱི་
ངོ་བོ་སྟོང་སང་ངེ་གསལ་ལེ་ཧྲིག་གེ་བ་རྒྱུན་ཆགས་སུ་མཐོང་བ་དེའི་ཚེ། རྟོག་པ་གནས་
འགྱུ་འདྲེས་པ་ཞེས་བཀའ་བརྒྱུད་ཀྱི་སྒོམ་ཆེན་རྣམས་ལ་གྲགས་ཤིང་གནས་འགྱུ་རིགས་གསུམ་
གྱི་ཐ་སྙད་ཀྱང་མཛད་དོ། །ཡང་སྐྱོང་ཚུལ་གཅིག་ལ་རྣམ་རྟོག་ཅི་སྐྱེས་ཀྱང་མི་འགོག་པར་
རྣམ་རྟོག་དེ་གའི་ངོ་བོ་དེ་གང་དུ་འཕྲོ་གང་ལས་འཕྲོ་བལྟས་ཏེ་རང་བབས་སུ་བཞག་ནས་བསྒོམ་
ན་མཚམས་ཤིག་ནས་རྣམ་རྟོག་དེ་ཉིད་ཀྱང་རང་སོ་མི་ཟིན་པར་རྩ་བའི་སེམས་དེའི་སྟེང་
དུ་ཚུར་འཁོར་ནས་ཡོང་སྟེ། དཔེར་ན་ཚོང་པ་རྒྱ་ཚོར་འགྲོ་བའི་ཚེ་ཆུ་སྲིན་ལ་སོགས་པའི་
འཇིགས་པ་ཡོད་མེད་བལྟ་བའི་ཆེད་དུ་ཕུག་རོན་བཟུང་སོང་བ་དེ་རྒྱ་མཚོའི་ཁར་བཏང་ན་
འཁོར་འཁོར་ནས་འབབས་མ་རྙེད་པར་སྔར་གྱི་གྲུ་ནང་དེར་ལོག་འོང་བ་ལྟ་བུ་ཡིན་ཏེ། ཇི་
ལྟར་གཟིངས་ནས་འཕུར་བའི་བྱ་རོག་ནི། །ཕྱོགས་རྣམས་བསྐོར་ནས་སླར་ཡང་དེར་འབབ་



ཕྱག་ཆེན་ཟིན་བྲིས།
75
བཞིན། །ཞེས་དོ་ཧ་ལས་གསུངས། གཞན་ཡང་སེམས་ཀྱི་བཞག་ཐབས་གཙོ་བོ་དྲུག་གསུངས་
ཏེ། སྤྲིན་དང་བྲལ་བའི་ཉི་བཞིན་བཞག །མཁའ་ལ་ཁྱུང་ཆེན་ལྡིང་བཞིན་བཞག །རྒྱ་
མཚོ་ཆེན་པོའི་འཇིང་བཞིན་བཞག །བུ་ཆུང་ལྷ་ཁང་བལྟས་བཞིན་བཞག །མཁའ་ལ་བྱ་
འཕུར་རྗེས་བཞིན་བཞག །རས་བལ་བརྡོལ་བ་བཞིན་དུ་བཞག །ཅེས་སེམས་ཀྱི་ངོ་བོ་
འོད་གསལ་བ་དེ་ཉིད་བྱིང་རྒོད་སོགས་རྣམ་རྟོག་གིས་མི་སྒྲིབ་པར་འཇོག་པ་དང༌། ཁྱུང་
ཆེན་ནམ་མཁའ་ལྡིང་དེས་མཁའ་ལ་ནམ་འཕང་བཅད་ནས་འགྲོ་བའི་ཚེ་གཤོག་པ་ལྷེབ་ལྷེབ་
མི་བྱེད་པར་ལྷོད་དིང་དེ་འགྲོའང་ཁོང་དུ་གྲིམ་ཆའི་ཤུགས་དང་ལྡན་པ་བཞིན་གྲིམ་ལྷོད་འཚམ་
ཞིང་གསལ་བར་དང་ལྡན་པར་འཇོག་པ་དང་། གསུམ་པ་ནི། ཆུ་ཅི་ཙམ་ཆེ་བ་ཙམ་གྱིས་
རླབས་འབྱུང་བ་ཡུན་རིང་ལ་བྱུང་བའི་ཚེ་ཐག་རིང་པོར་འགྲོ་བ་ཡིན་པས་རྒྱ་མཚོ་ཆེན་པོར་
ཉི་མ་བདུན་བདུན་རླབས་རེ་རེ་འབྱུང་། དེའང་ཁ་ནས་རླུང་གིས་ཅུང་ཟད་བསྐྱོད་པ་མ་གཏོགས་
གཏིང་གཡོ་མི་ནུས་པ་བཞིན། སེམས་རྣམ་རྟོག་ཕྲ་མོས་ཅུང་ཟད་གཡོས་ཀྱང༌། རགས་
པས་མི་གཡོ་བར་འཇོག་པ་དང་། བྱིས་པ་ཆུང་ངུ་ལྷ་ཁང་དུ་སོང་བ་ན་ཆེ་བ་རགས་རིམ་
ཙམ་ཞིག་མཐོང་བ་ལས་རི་མོའི་ཞིབ་ཆ་སོགས་ཀྱི་རྟོག་དཔྱོད་མི་འཇུག་པ་བཞིན་སེམས་
སྒོ་ལྔའི་དབང་ཤེས་ཀྱི་རྗེས་སུ་འབྲང་བར་འཇོག་པ་དང་། ནམ་མཁའ་ལ་བྱ་འཕུར་བ་ན་
རྗེས་བསྟན་རྒྱུ་མེད་པ་ལྟར་སེམས་ལ་རེ་དོགས་མང་པོས་འཆིང་བ་མེད་པར་འཇོག་པ་དང་།
རས་བལ་བརྡལ་བ་ན་ལྷོད་པོར་འདུག་པ་ལྟར་སེམས་མ་གཡོས་པའི་ངང་ལ་ལྷོད་ཆམ་གྱིས་
མཉམ་པར་འ་ཇོག་པ་རྣམས་ཡིན་ཞིང༌། ལས་དང་པོ་བའི་སྐབས་འདིར་དེའི་ནང་ནས་ཀྱང་
བུ་ཆུང་ལྷ་ཁང་བལྟ་བ་ལྟ་བུའི་བསྒོམ་ཚུལ་དེ་གནད་ཆེ། སྔ་རབས་པའི་སྒོམ་ཆེན་ཕལ་ཆེར་ ་



76
ཕྱག་ཆེན་ཟིན་བྲིས།
ལ་སེམས་ཀྱི་བཞག་ཐབས་གཙོ་དེ་འདི་དག་མ་གཏོགས། སེམས་གནས་དགུ་དང༌། ཉེས་
བ་ལྔ་སྤོང་བའི་གཉེན་པོར་འདུ་བྱེད་བརྒྱད་བསྟེན་པ། སྟོབས་དྲུག་དང་ཡིད་བྱེད་བཞིའི་
འགྲུབ་ཚུལ་སོགས་ཀྱི་རྣམ་གཞག་ཆེར་མ་མཛད་ཀྱང་སྔར་བཤད་པ་རྣམས་ཉམས་མྱོང་གི་
སྒོ་ནས་གསུངས་པ་ཡིན་འདུག །དེ་ལྟར་བསྒོམས་པའི་འབྲས་བུ་ལ་ཇི་འདྲ་བ་ཞིག་འབྱུང་
རྒྱུ་ཡིན་ན། མཉམ་གཞག་ངོ་བོ་གང་གིས་ཀྱང་། །མ་བསྒྲུབས་དྭངས་ཤིང་གསལ་བ་དང་།
ཞེས་སོགས་གསུངས་ཏེ། སེམས་ཀྱི་ངོ་བོ་གང་གིས་མ་བསྒྲིབས་པ། རྩིག་ངོས་ཀྱི་རྡུལ་
ཕྲ་རབ་ཚུན་ཆད་ཀྱང་འཆར་བའི་ཚོད་ལྟ་བུའི་དྭངས་ཤིང་གསལ་ལ། ཡུལ་གྱི་རྣམ་པ་འདི་
འཆར་ལ་འདི་མི་འཆར་བྱ་རྒྱུ་མེད་པར་སྣ་ཚོགས་གསུམ་འཆར་བའི་ཧྲིག་གེ་བ། དབྱིབས་
དང་ཁ་དོག་ལ་སོགས་པའི་དབྱིབས་གཟུགས་ཅན་གང་དུའང་མ་གྲུབ་པའི་སྟོང་སང་ངོས་
བཟུང་མེད་པ་དེ་ལྟ་བུ་མངོན་སུམ་དུ་མཐོང་བ་ནི། སེམས་ངོ་འཕྲོད་པ་དང་། སེམས་ཀྱི་
ཆོས་ཉིད་མཐོང་བ་ཡིན་པས། འདི་ནི་དཔེར་ན་གཞན་ལ་ཟན་ཆང་སྟེར་བ་བཞིན་དུ་སངས་
རྒྱས་ཀྱི་གོ་འཕང་སྦར་བཅང་དུ་གཏོད་པའི་གདམས་པ་བླ་ན་མེད་པ་ཡིན་ཞེས་ཟེར། རང་
ལུགས་ལ། དེས་སེམས་ཀྱི་ཀུན་རྫོབ་པའི་ངོ་བོ་ཙམ་ཞིག་མཐོང་བ་དང༌། སེམས་གནས་
སྒྲུབ་པའི་ཐབས་ཙམ་ཞིག་ཡིན་ལ། སེམས་གནས་མཚན་ཉིད་པ་ཞིག་གྲུབ་ནའང་། དངོས་
གཞི་དང་ཉེར་བསྡོགས་སོགས་ཞི་ལྷག་གི་ཡོན་ཏན་ཐམས་ཅད་ཀྱི་གཞི་ཡིན་པས་ཤིན་ཏུ་གལ་
ཆེ། དེས་ན་འདིར་དེ་ལྟ་བུའི་ཞི་གནས་སྒྲུབ་ཚུལ་གསུངས་པའང་གཞན་ལུགས་ཤེས་པ་
ཙམ་གྱི་ཕྱིར་མིན་གྱི། འོག་ཏུ་འཆད་རྒྱུའི་སེམས་ཀྱི་དོན་དམ་པའི་ངོ་བོ་དེ་ཉིད་ལ་འཇུག་
སླ་བ་དང༌། དེ་འདྲའི་ལྷག་མཐོང་འགྲུབ་པའི་གཞིའི་ཞི་གནས་ཁྱད་པར་ཅན་སྔོན་དུ་བསྒྲུབ་



77
ཕྱག་ཆེན་ཟིན་བྲིས།
པའི་ཕྱིར་ཡིན་ནོ། །དེའང་བཀའ་རྒྱུད་པ་སྔ་མ་རྣམས་དབང་རྣོན་དང་པོ་ནས་ཕྱག་རྒྱ་ཆེན་
པོ་འདི་ལ་ཁྲིད་ཆོག་པ་ཅིག་ཅར་བ་དང་། དམིགས་རིམ་འོག་མ་ནས་གོ་རིམ་བཞིན་བྱས་
ཏེ་མཐར་ཕྱག་རྒྱ་ཆེན་པོའི་རྟོགས་པ་བསྟན་ཆོག་པ་ལ་རིམ་གྱིས་པ་ཞེས་པའི་ཐ་སྙད་བཏགས་
ལ། འོན་ཀྱང་ལམ་གོང་མ་སྐྱེ་བའི་སྔོན་འགྲོར་ཐུན་མོང་ལམ་སྦྱང་འོག་མ་ལ་བློ་སྦྱོང་དགོས་
པར་རྗེ་བཙུན་མི་ལས་ཀྱང་མགུར་འབུམ་སོགས་སུ་གསུངས་པས། སྤྱིར་དབང་པོ་རྣོ་རྟུལ་
སུ་ཡིན་ཡང་ལམ་ཐུན་མོང་བས་རྒྱུད་སྦྱངས་པ་སྔོན་དུ་འགྲོ་དགོས་ལ། ཚེ་རབས་སྔ་མར་
སྦྱངས་པ་སྔོན་དུ་སོང་བ་ཡིན་ན་ཚེ་འདི་རང་ལ་ཐོས་བསམ་སོགས་ཆེར་མ་བྱས་ཀྱང་སྔ་མའི་
བག་ཆག་སད་ནས་རྟོགས་པ་ཁྱད་པར་ཅན་སྐྱེ་བ་ཡོད་དེ། དཔེར་ན་སྔོན་འགྲོ་མགོན་ཕག་
མོ་གྲུབ་དེ་ཉིད་དང་པོར་གཞུང་ལུགས་ལ་སྦྱངས་པ་མཛད་པའི་ཚེ། འཁོར་བའི་རྩ་བ་འདི་
གང་ལ་ཐུག་པ་ཡིན་སྙམ་དུ་དགོངས་པའི་ཚེ་ཐག་ཆོད་པ་ཞིག་མ་བྱུང་བར། ཕྱ་པ་ཆོས་
ཀྱི་སེངྒེའི་དྲུང་དུ་ཕེབས་ནས་དྲིས་པར། ཐོག་མའི་མ་རིག་པ་ཡིན་གསུང་ཡང་སྒྲོ་འདོགས་
མཆོད། ས་ཆེན་གྱི་དྲུང་དུ་ཞུས་པས་རླུང་སེམས་ངོ་བོ་ཐ་དད་དུ་འཛིན་པ་འདི་ཡིན་གསུངས་
ཏེ་དེས་ཀྱང་སྒྲོ་འདོགས་མཆོད། དེ་ནས་དྭགས་ལྷ་སྒམ་པོར་མཉམ་མེད་དྭགས་པོ་ལྷ་རྗེའི་
དྲུང་དུ་ཕེབས་པས་ཁོང་གིས་ཁྱེད་རང་ལ་ཐག་མཆོད་པ་ཅི་ཡོད་དྲིས་ཤིག་གསུང་པས། འཁོར་
བའི་གཞི་རྩ་མཐར་ཐུག་པ་དེ་གང་ཡིན་ཞུས་པ་ན་དེ་ལ་མི་ཤེས་རྒྱུ་ཅི་ཡོད། ད་ལྟའི་ཐ་མལ་
གྱི་ཤེས་པ་འདི་ག་ཡིན་གསུངས་པས། ཐུགས་ལ་གཏིང་ནས་འཕྲོད་པ་ཞིག་བྱུང་སྟེ་སྔོན་
གྱི་བག་ཆགས་སད་པའི་བྱིན་རླབས་དང་དགའ་སྤྲོ་མོས་གུས་སྨྲ་མ་ཤེས་ལྟ་བུས་ཡིད་གཡོས་
ཏེ་དྲན་མེད་དུ་བརྒྱལ་ཞིང་། དེ་ཀ་རང་ལ་ཕྱག་རྒྱ་ཆེན་པོའི་རྟོགས་པ་ཁྱད་པར་ཅན་འཁྲུངས་



78
ཕྱག་ཆེན་ཟིན་བྲིས།
པར་བཤད་པ་ལྟ་བུ་ཡིན། རྗེ་བདག་ཉིད་ཆེན་པོའི་བླ་མ་དབུ་མ་པ་ཆེན་པོ་དེ་ཉིད་ཀྱིས་ཀྱང་
སྔར་བཀའ་བརྒྱུད་པའི་བླ་མ་འབའི་ར་བ་བྱ་བའི་དྲུང་ནས་སེམས་ཀྱི་ངོ་སྤྲོད་ཕྱག་རྒྱ་ཆེན་
པོ་འདི་ཉིད་ཀྱི་ཁྲིད་ཅིག་གསན་ལ། ཞིབ་ཏུ་བརྟག་ན་སེམས་གནས་སྒྲུབ་ཚུལ་ཙམ་ཞིག་
ཏུ་འདུག་ཅེས་རྣམ་ཐར་དད་པའི་འཇུག་ངོགས་ལས་ཟུར་ཙམ་གསུངས། སེམས་གནས་
སྒྲུབ་པའི་སྐབས་འདིར་མདོ་ལུགས་ཀྱིས་རྣམ་རྟོག་ཕྲ་མོ་མི་འགོག་ཀྱང༌། སྔགས་ལུགས་
ལ་དེ་འགོག་པའི་གནད་ཀྱིས་ཞི་གནས་སྒྲུབ་པ་སོགས་ལ་ནུས་པ་ཆེ་བ་ཡིན་ཞེས་ཡོངས་འཛིན་
གསུང༌། གཉིས་པ་རང་ལུགས་ཀྱི་ཕྱག་ཆེན་གཙོ་བོ་སེམས་ཀྱི་དོན་དམ་པའི་གནས་ལུགས་
གཏན་ལ་དབབ་པ་ལ། རྩོམ་པར་དམ་བཅའ་བ་ནི། ད་ནི་སེམས་ཀྱི་ཆོས་ཉིད་ལ། །ངོ་
སྤྲོད་ཇི་ལྟར་བྱ་བའི་ཚུལ། །ཞེས་པ་ནས། རྩ་བའི་བླ་མའི་ཞལ་གདམས་འགོད། །ཅེས་
རྩ་བའི་བླ་མ་མཁས་གྲུབ་ཆེན་པོ་སངས་རྒྱས་ཡེ་ཤེས་ཀྱི་ཞལ་ལས་འོངས་པའི་གདམས་པ་
གནས་ལུགས་ཕྱག་རྒྱ་ཆེན་པོའི་མན་ངག་གསལ་བར་འགོད་པར་བྱའོ། །ཞེས་གསུང་ནས་
དངོས་གཞི་ལ། ངེས་དཀའ་སླའི་དབང་གིས་བདག་མེད་གཉིས་ལ་འཇུག་རིམ་སྤྱིར་བཤད་
པ་དང་མཐུན་པར་དང་པོར་གང་ཟག་གི་སྟེང་དུ་གཏན་ལ་འབེབ་ཚུལ་དང་། དེ་ནས་སེམས་
ཀྱི་སྟེང་དུ་གཏན་ལ་འབེབ་ཚུལ་གཉིས་ཡོད་པས། དང་པོ་ནི། སྔར་གྱི་མཉམ་གཞག་ངང་
ཉིད་ལས། མ་གཡོས་དྭངས་པའི་ཆ་ནང་དུ། །ཇི་ལྟར་ཉ་ཆུང་འཁྱུག་པ་ལྟར། །ཕྲ་མོའི་
ཤེས་པས་སྒོམ་པ་པོའི། སྐྱེས་བུའི་རང་བཞིན་མཛངས་པར་བརྟག །ཅེས་སོགས་གསུངས་
ཏེ། དཔེར་ན་ཆུ་བོ་ཆེན་པོའི་གཏིང་ནས་ཉ་ཆུང་འཁྱུག་ཀྱང་། དེས་ཆུ་གཡོ་མི་ནུས་པ་
བཞིན། སྔར་བཤད་པའི་ཞི་གནས་ཀྱི་སྒོམ་དེ་ལས་མ་གཡོས་པར་མཉམ་པར་བཞག་བཞིན་



79?
ཕྱག་ཆེན་ཟིན་བྲིས།
པའི་ངང་དེ་ནས་ཤེས་པའི་ཟུར་གཅིག་གིས་ང་རང་བཞིན་གྱིས་གྲུབ་མ་གྲུབ་དང་། གྲུབ་
ན་ཇི་ལྟར་དགོས་ཚུལ་དང་། དེ་ལ་གནོད་བྱེད་ཇི་ལྟར་འཇུག་པ་སོགས་དཔྱད་པ་བྱེད་དགོས་
ལ། དཔྱད་ཚུལ་ནི། དཔལ་མགོན་འཕགས་པ་ཀླུ་སྒྲུབ་ཀྱིས། སྐྱེས་བུ་ས་མིན་ཆུ་མ་ཡིན།
མེ་མིན་རླུང་མིན་ན་མཁའ་མིན། །རྣམ་ཤེས་མ་ཡིན་ཀུན་མིན་ན། །དེ་ལས་གཞན་ན་
སྐྱེས་བུ་གང་། །ཞེས་སོགས་གསུངས་ཏེ། རང་རེའི་སྣང་ཚུལ་འདི་ལ་ངའམ་སྐྱེས་བུ་ཞེས་
པ་ཚུགས་ཐུབ་ཧྲིང་ཧྲིང་བོར་ཡོད་པ་འདྲ་བ་ཞིག་འབྱུང་ཡང་། ཕར་བཙལ་ན་ཤ་རུས་སོགས་
ཀྱིས་ཁམས་ཚོའང་ང་མིན། ལུས་ཀྱི་ཁྲག་ཆུ་སེར་སོགས་དང་། དྲོད་དང་དབུགས་དང་།
ནམ་མཁའ་ཁམས་སུ་གཏོགས་པ་ལུས་ཀྱི་བུ་ག་ལ་སོགས་པ་འདི་དག་གང་ཡང་ང་མིན་ལ།།
འདི་ཐམས་ཅད་བསལ་བའི་ཤུལ་ན་འདིར་ཡིན་ཟེར་བའི་ལུས་རྒྱུ་ཞིག་ཀྱང་མེད་པས། དེས་
ན་སྐྱེས་བུ་ཞེས་པ་ས་ཆུ་མེ་རླུང་ནམ་མཁའ་རྣམས་ཀྱི་ཁམས་དྲུག་འདུས་པ་ལ་མིང་དང་རྟོག་
པས་ཕར་བཏགས་པ་མ་གཏོགས། ཁོ་རང་གི་ངོས་ནས་ཚུར་གྲུབ་རྒྱུ་ཅུང་ཟད་ཙམ་ཡང་
མི་འདུག་སྙམ་དུ་བསྒོམ་ཞིང་ཤུགས་ཞན་དུ་སོང་བ་ནའང་སྔར་གྱི་རྒྱུ་མཚན་དྲན་ཙམ་བྱས་
ཏེ། དེ་ལ་འཇོག་པ་མཉམ་གཞག་ནམ་མཁའ་ལྟ་བུའི་བསྒོམ་ཚུལ་ཡིན་ཞིང༌། སྐྱེས་བུ་
ཁམས་དྲུག་འདུས་པའི་ཕྱིར། །ཡང་དག་མ་ཡིན་ཞེས་པ་འདིས་རྗེས་ཐོབ་ཀྱི་སྒོམ་ཚུལ་
བསྟན་ཞེས་འགྲེལ་བར་གསུངས་ལ། དེའི་ཚུལ་ནི་སྔར་བཤད་པ་བཞིན་ཁམས་དྲུག་སོ་
སོའང་ང་མིན། འདུས་པའང་ང་མིན། དེ་ལས་ལོགས་སུའང་ང་མེད་ལ། འོན་ཀྱང་ལས་
གསོགས་པ་པོ་དང་། རྣམ་སྨིན་མྱོང་བ་པོའི་ང་ཙམ་ཞིག་ཡོད་དགོས་པས། དེ་ནི་དཔེར་
ན་སྒྱུ་མ་མཁན་གྱིས་སྒྱུ་མ་སྤྲུལ་བའི་ཚེ་རྡེའུ་ཤིང་རང་གི་ངོས་ནས་རྟ་གླང་མེད་ཀྱང་མིག་



ཕྱག་ཆེན་ཟིན་བྲིས།
བསླད་པ་དང་སྔགས་རྫས་ཀྱི་དབང་གིས་རྟ་གླང་གི་སྣང་བ་ཙམ་ཞིག་འབྱུང་བ་བཞིན།
གདགས་གཞི་ཁམས་དྲུག་པོ་དེ་ལ། འདོགས་བྱེད་མིང་དང་རྟོག་པས་ཕར་བཏགས་ཙམ་
པ། བློ་ལ་སྣང་ཙམ་པ་དེ་ཀ་ཙམ་ཞིག་ངའོ་སྙམ་དུ་སྒྱུ་མ་དང་རྨི་ལམ་དང་ཆུ་ཟླ་ལྟ་བུར་
བསྒོམ་པས་རྗེས་ཐོབ་ཀྱི་རྣལ་འབྱོར་སྐྱོང་ཚུལ་ཡིན་ནོ། །གཉིས་པ་སྐབས་འདིའི་དམིགས་
པའི་གཙོ་བོ་སེམས་ཀྱི་སྟེང་དུ་གཏན་ལ་འབེབ་ཚུལ་ནི། ཡང་ན་མཉམ་པར་བཞག་པའི་
ངང་། །གཟུགས་སུ་མ་གྲུབ་སྟོང་སང་དེ། །ཞེས་སོགས་གསུངས་ཏེ། སེམས་འདི་ལུས་
ཀྱི་སྟོད་སྨད་སོགས་ཆ་འདི་ན་ཡོད། དབྱིབས་དང་ཁ་དོག་ལ་སོགས་པའི་ཁྱད་པར་འདི་
འདྲ་ཞིག་ཡིན་ཞེས་པ་ལྟ་བུའི་ངོས་བཟུང་གང་ཡང་མེད་པ། དངོས་གནས་ལ་སྟོང་ཉིད་མིན་
ཡང་ཕར་བརྟག་ན་སྟོང་སང་ངེ་བ་ཞིག་ལས་མེད་པས་བཀའ་བརྒྱུད་གོང་མ་རྣམས་རྒྱུར་མ་
ཆད་པ། ཕྱོགས་སུ་མ་ལྷུང་བ་ཞེས་ཟེར་ལུགས་ཕལ་ཆེར་ནམ་མཁའ་དང་ཕྱོགས་མཚུངས་
ལྟ་བུ་ཞིག་མཛད་ལ། དེ་ལྟར་ངོས་བཟུང་མེད་པ་ཞིག་ཡིན་ཡང༌། རང་དགར་མ་བརྟགས་
མ་དཔྱད་པར་བཞག་ན་མི་འཆར་དགུ་འཆར་བ། སྲིད་རྩེ་ནས་མནར་མེད་ཀྱི་བར་གྱི་བདེ་
སྡུག་ལེགས་ཉེས་ཐམས་ཅད་བྱེད་པ་པོ་ཡིན་པས། སྔོན་ཆད་རང་ཅག་ཕར་སེམས་ཀྱི་དབང་
དུ་སོང་བ་ཡིན། ད་ནི་སེམས་དེ་ཚུར་རང་གི་དབང་དུ་འདུས་པ་ཞིག་བྱེད་དགོས་པས། སེམས་
ངོ་སྤྲོད་པ་དང་སེམས་ལ་དམིགས་པ་ཞེས་འདི་ཉིད་གཙོ་བོར་རྩལ་དུ་འདོན་པའི་རྒྱུ་མཚན་
ཡང་དེ་ཡིན། སེམས་དམིགས་རྟེན་དུ་བྱེད་པ་དེའི་ཚེ་སེམས་ཀྱི་ངོ་བོ་རགས་རིམ་ཙམ་ཞིག་
ཤར་བ་ན། དེ་ཙམ་གྱིས་ཆོག་ཤེས་བྱས་ཏེ་དེ་ལ་དམིགས་ནས་བསྒོམ་ན་གསལ་ཆ་རིམ་
གྱིས་འབྱུང་བས་དེ་ལྟར་བྱེད་དགོས་ཀྱི། དང་པོ་ནས། གསལ་ཆ་ཅན་ཞིག་ལ་གཙོར་འདོན་



81
ཕྱག་ཆེན་ཟིན་བྲིས།
བྱས་ན་དམིགས་རྟེན་མི་རྙེད་པས་དེ་འདྲ་མི་རུང་ཞེས་ཡོངས་འཛིན་རིན་པོ་ཆེ་གསུང་། དེའང་
སེམས་ལ་དམིགས་པ་འདི་སྤྱིར་ཞི་གནས་ཀྱི་དམིགས་པ་ལ་ཁྱབ་པའི་དམིགས་པ། ཉོན་
མོངས་རྣམ་སྦྱོང་གི་དམིགས་པ། སྤྱད་པ་རྣམ་སྦྱོང་གི་དམིགས་པ། མཁས་པའི་དམིགས་
པ་རྣམས་སུ་ཡོད་ཅིང་། དང་པོ་ལའང་རྣམ་རྟོག་དང་བཅས་པའི་གཟུགས་བརྙན། རྣམ་
རྟོག་མེད་པའི་གཟུགས་བརྙན། དངོས་པོའི་མཐའ། དགོས་པ་ཡོངས་གྲུབ་དང་བཞི། དངོས་
པོའི་མཐའ་ལའང་། ཇི་ལྟ་བ་ལ་ལྟོས་པའི་དངོས་པོའི་མཐའ་དང༌། ཇི་སྙིད་པ་ལ་ལྟོས་
པའི་དངོས་པོའི་མཐའ་གཉིས་ཡོད་པའི་ནང་ནས་ཇི་སྙེད་པ་ལ་ལྟོས་པའི་དངོས་པོའི་མཐའ་
ཡིན་ཞེས་ཡོངས་འཛིན་གསུང་། དེའང་སེམས་ཀྱི་སེམས་ལ་དམིགས་པ་ཡིན་ན། ཐལ་
འགྱུར་བའི་ལུགས་ཀྱིས་རང་རིག་འགོག་པའི་སྐབས་སུ། སྐྱེས་བུ་ཡང་ཟོར་ཅི་ཙམ་ཆེའང་
རང་གིས་རང་གི་ཕྲག་པ་ལ་ཞོན་མི་ནུས་པ་དང་། སོར་མོས་རང་གི་རྩེ་མོ་ལ་རེག་མི་ནུས་
པ་དང་། མར་མེས་རང་ཉིད་གསལ་མི་ནུས་པ་སོགས་ཀྱི་དཔེའི་སྒོ་ནས་བྱ་བྱེད་གཅིག་ཏུ་
ཐལ་སྐྱོན་བརྗོད་པ་དེ་འདི་ལའང་འདྲ་བས་ཇི་ལྟར་ཡིན་དཔྱད་གཞི་ཆེ། ཡོངས་འཛིན་རིན་
པོ་ཆེས་སེམས་ཀྱི་དོན་སྤྱི་ལ་དམིགས་པ་ཡིན་གསུངས་པ་སྔར་གྱི་སྐྱོན་དེ་ཁེགས་ཙམ་འདུག་
ལ། ལྕང་སྐྱ་རིན་པོ་ཆེ་ཀྱང་འདི་སྐོར་ཡོངས་འཛིན་རིན་པོ་ཆེ་ལ་དྲི་བ་ཞིག་མཛད་སྣང་།
ང་རང་གིས་བསམ་ཚོད་ལ་དང་པོར་སེམས་ཀྱི་སྤྱི་ཙམ་ཞིག་འཆར་བཅུག་ནས། དེ་ཕྱིན་
སྐད་ཅིག་ཕྱི་མ་ཕྱི་མས་སྔ་མ་ལ་དམིགས་པར་བྱས་ན་གོ་རྒྱུ་ཅུང་ཞིག་གདའ་འམ་སྙམ། དེ་
ལྟར་སེམས་ཀྱི་ངོ་བོ་གསལ་སྟོང་ཧྲིག་གེ་བ་རིགས་འདྲའི་རྒྱུན་ཆད་པ་མེད་ཅིང་ཡུལ་སྣ་ཚོགས་
སུ་འཕྲོ་བ་དེ་ཉིད་ངོས་ཟིན་པར་བྱས་ཏེ། དེའི་སྟེང་དུ་གནས་ལུགས་ཕྱག་རྒྱ་ཆེན་པོ་གཏན་



ཕྱག་ཆེན་ཟིན་བྲིས།
ལ་འབེབས་བའི་རིགས་པས་སྒྲུབ་ཚུལ་ནི། རྒྱལ་སྲས་ཞི་བ་ལྷས། རྒྱུད་དང་ཚོགས་ཞེས་
བྱ་བ་ནི། །ཕྲེང་བ་དམག་སོགས་བཞིན་དུ་རྫུན། །ཞེས་གསུངས་ཏེ། དེ་ལ་དཔེ་ནི་སྐུད་
པ་གཅིག་ལ་ཕྲེང་རྡོག་བརྒྱ་དང་བརྒྱད་བརྒྱུས་པའི་ཚེ་ཕྲེང་བའོ་ཞེས་དེའི་སྟེང་ནས་ཚུར་གྲུབ་
གྲུབ་འདྲ་བ་ལ། ཕྲེང་རྡོག་སོ་སོར་བསལ་ན་ཕྲེང་བ་ངོས་འཛིན་རྒྱུ་མེད་པ་དང་། གོ་མཚོན་
ཐོགས་པའི་མི་བརྒྱ་ཙམ་ཞིག་འདུས་པ་ན་དམག་ཅེས་རང་ངོས་ནས་གྲུབ་བསྡད་པའི་དམག་
ཡོད་ཡོད་འདྲ་བས། དམག་མི་རྣམས་སོ་སོར་སོང་བའི་ཤུལ་ན་དམག་ཅིག་ལུས་རྒྱུ་མེད་
པ་ལྟར་སེམས་ཞེས་བྱ་བ་འདིའང་རྒྱུད་དམ་རྒྱུན་སྐད་ཅིག་སྔ་ཕྱི་མང་པོ་ཞིག་ཚོགས་ཙམ་
གྱི་སྟེང་ལ་བློས་ཕར་བཞག་པ་ཙམ་ཞིག་ལས་སྐད་ཅིག་སོ་སོར་བསལ་བའི་ཤུལ་ན་ལུས་རྒྱུ་
མེད་ལ། འདི་ལ་པཎ་ཆེན་ཐམས་ཅད་མཁྱེན་པས་རིགས་པ་འདི་ཉིད་བསྣན་ནས་གསུངས་
ཏེ། དཔེར་ན་ཁང་པ་ཀ་བ་བཞི་མ་ཞིག་གི་ནང་ན་ཁང་པ་དེའི་ཀ་བ་སྤྱི་ཙམ་པ་ཞིག་ཡོད་
དགོས་ཏེ། དེ་ཀ་བ་བཞི་ཀའི་དབྱེ་གཞི་ཡིན་པའི་ཕྱིར། འོན་ཀྱང་ཀ་བ་བཞི་པོ་དེ་རེ་རེ་
ནས་ཕྱེ་ན་དབྱེ་གཞིའི་ཀ་བ་མིན་ཏེ་དབྱེ་ཆོས་ཡིན་ལ། དབྱེ་ཆོས་སུ་འགྲོ་བའང་དབྱེ་གཞི་
ཞིག་ཡོད་པ་ལ་ལྟོས་དགོས་པས་མིང་གིས་བཏགས་ཙམ་གྱི་སྟེང་ནས་འཇོག་དགོས་ལ། ཁྲི་
ཆེན་ངག་དབང་མཆོག་ལྡན་གྱིས་ཀྱང་། མཚན་ཉིད་པའི་རྫས་སྤྱི་མ་ཟེར་བ་འདི་སྟོང་ཉིད་
གོ་བ་ལ་འཕན་ཤིན་ཏུ་ཆེ་གསུང་། དབེན་ས་པ་སངས་རྒྱས་ཡེ་ཤེས་ཀྱི་ཞལ་གདམས་ཉམས་
མགུར་ལས་ཀྱང་། གང་ཤར་རྣམ་རྟོག་འཛིན་པར་ཡོངས་རིག་ན། དོན་དམ་ཆོས་དབྱིངས་
གཞན་ལ་ལྟོས་མེད་འཆར། །ཞེས་སོགས་ཚིག་ཉུང་ཞིང་དོན་རྒྱ་ཆེ་བ་ཤོ་ལོ་ཀ་འདིའི་ནང་
དུ་ཕྱག་ཆེན་གྱི་གནད་ཡོངས་སུ་རྫོགས་པར་འདུས་ལ། ཚིག་དོན་ནི། ད་ལྟ་ང་རང་ཚོ་



83
ཕྱག་ཆེན་ཟིན་བྲིས།
གང་སྣང་བ་འདི་ཐམས་ཅད་བདེན་འཛིན་གྱིས་བསླད་པའི་འཁྲུལ་སྣང་ཤ་སྟག་ཡིན་ཏེ། རང་
རེ་ལ་སྣང་བའི་ཚེ་ཡུལ་གང་དང་གང་ཡིན་ཀྱང་ཁོ་རང་གི་ངོས་ནས་ཚུར་སྣང་བ་ལྟ་བུ་ཞིག་
མ་གཏོགས་བློས་ཕར་བཏགས་པའི་ཉམས་མེད་ལ། དོན་དུ་བཞི་བརྒྱ་པའི་འགྲེལ་པར་རྟོག་
པ་ཡོད་པ་ཁོ་ནས་ཡོད་པ་ཉིད་དང་། རྟོག་པ་མེད་པར་ཡོད་པ་ཉིད་མེད་པ་ཞེས་སོགས་གསུངས་
པ་ལྟར། རྟོག་པས་ཕར་བཏགས་ཙམ་མ་གཏོགས་འཇོག་རྒྱུ་མེད་ལ། རྟོག་པས་ཕར་བཏགས་
པ་ཙམ་དེ་ཡོད་པས་ཡིད་པར་འཇོག་ཀྱང་དགོས་ཏེ། བུདྡྷ་པ་ལི་ཏར་གསུངས་པ་བཞིན།
བྱིས་པ་གཉིས་ཀྱིས་ལྷ་ཁང་བལྟས་པ་ན་གཅིག་གིས་འཁོར་ལོ་ཐོགས་པ་འདི་ནི་སྲེད་མེད་ཀྱི་
བུའོ། །རྩེ་གསུམ་ཐོགས་པ་འདི་ནི་དབང་ཕྱུག་གོ་ཟེར་བ་ལ། གཅིག་ཤོས་ཀྱིས་དེ་མ་ཡིན་
ཏེ། འཁོར་ལོ་ཐོགས་པ་འདི་ནི་དབང་ཕྱུག་གོ །རྩེ་གསུམ་ཐོགས་པ་འདི་ནི་སྲེད་མེད་ཀྱི་
བུའོ་ཞེས་གཉིས་ཀ་མ་མཐུན་པར་ཀུན་ཏུ་རྒྱུ་ཞིག་ལ་དྲིས་པ་ན། དེས་འཁོར་ལོ་ཐོགས་པ་
འདི་ནི་ཁྱབ་འཇུག་གམ་སྲེད་མེད་ཀྱི་བུ་ཡིན། རྩེ་གསུམ་ཐོགས་པ་འདི་དབང་ཕྱུག་ཡིན་
ཞེས་ལན་བཏབ་པས་དེ་གཉིས་ཀྱི་དོགས་པ་སེལ་ནུས་ལ་ལན་ཡང་དོན་མཐུན་དུ་འགྲོ་བས།
དེ་ལྟར་འདེབས་དགོས་ཀྱི་འཁོར་ལོ་ཐོགས་པ་འདི་ཁྱབ་འཇུག་མིན་ཁྱབ་འཇུག་གི་རི་མོ་ཡིན་
ཞེས་ཁྱད་པར་འབྱེད་མི་དགོས་པ་བཞིན་དུ། མ་བརྟགས་མ་དཔྱད་པའི་བློ་ལྷན་སྐྱེས་འདིས་
ཕར་བཏགས་ཙམ་དེས་ཚིམ་པར་བྱས་ནས་ཐ་སྙད་པའི་རྣམ་བཞག་ཐམས་ཅད་བསྙོན་མེད་
དུ་འཇོག་དགོས་ཀྱི། ཀུན་རྫོབ་ཀྱི་ཆོས་རྣམས་ཀྱི་མཚམས་ལ་དོན་དམ་གྱི་དཔྱད་པ་བྱས་
ན་ཅུང་ཟད་ཀྱང་རྙེད་རྒྱུ་མེད་པས་འཇོག་མི་ཐུབ་ཚེ་དེ་ལ་མཁས་གྲུབ་སངས་རྒྱས་ཡེ་ཤེས་
ཀྱི་མགུར་འདིའི་གསུང་ཟིན་ལྟར་ན་རྟོག་པས་བཏགས་ཙམ་སྔོན་ལ་རྟོགས་ནས། དེའི་ཤུགས་



84
ཕྱག་ཆེན་ཟིན་བྲིས།
ཀྱིས་སྟོང་ཉིད་རྟོགས་འགྲོ་བ་ལྟ་བུ་ཞིག་འདུག་ཀྱང་སྤྱིར་བདེན་གཉིས་ཀྱི་རྟོགས་རིམ་ལ། དོན་
དམ་བདེན་པ་སྔར་རྟོགས་དགོས་པས་འདི་གསར་རྟོགས་ཀྱི་དུས་ལ་སྦྱོར་རམ། རྗེས་སུ་
བསྒོམ་པའི་སྐབས་ལ་སྦྱོར་དཔྱད་དགོས། ཕ་དམ་པས། སྟོང་ཉིད་ངང་དུ་རིག་པའི་མདུང་
སྐོར་བྱ། །ཞེས་སོགས་གསུངས་པའང་འདི་དང་གནད་གཅིག་གསུམ་པ་རྗེས་སུ་བསྔོ་བས་
མཚམས་སྦྱར་བ་ནི། རྗེས་ནི་ཕྱག་ཆེན་བསྒོམ་པ་ལས། །ཞེས་སོགས་སླ། དེ་ལྟར་མཉམ་
གཞག་གིས་བསྒོམས་ནས་རྗེས་ཐོབ་ཏུ་ལངས་པ་ན། དེའི་རྣལ་འབྱོར་སྐྱོང་ཚུལ་ནི། དེ་
ལྟར་གོམས་ནས་ཚོགས་དྲུག་གི་ཞེས་གསུངས་ཏེ། འཇུག་ཤེས་དྲུག་ལ་ཡུལ་གང་སྣང་བ་
ནའང་དགག་བྱའི་སྣང་ཚུལ་དང་མ་འདྲེས་པ་ཞིག་གཏན་མེད་པས། རྩོད་པའི་ཚེ་འདི་ལ་
སྣང་བའི་བུམ་པ་ཡོད་ལ་སྣང་བ་ལྟར་གྱི་བུམ་པ་མེད་ཅེས་ཞིབ་ཆ་འབྱེད་ཀྱང་། ཞེ་ཕུགས་
སུ་བུམ་པ་ཁོ་རང་གི་ངོས་ནས་ཚུར་གྲུབ་གྲུབ་འདྲ་བའི་སྣང་བ་ལིང་ངེ་བ་དེ་གཞིར་བཞག་
ནས། དེའི་སྟེང་དུ་བུམ་པ་ཡོད་པ་བདེན་གྲུབ་བམ་རང་མཚན་ཟེར་བའི་ཟུར་དུ་འགོག་རྒྱུ་
ཞིག་ཡོད་པར་བཟུང་ན་དགག་བྱ་གཏན་ནས་མི་ཁེགས་པས་ད་ལྟ་མི་སྣང་བ་འདི་ག་རང་
དགག་བྱའི་སྣང་བ་ཡིན་གསུང་ལ། འབྲས་སྤུངས་གཙང་པ་དགེ་བཤེས་ཀྱིས་ཀྱང་ཐ་སྙད་
པའི་ཚད་མ་རྣམས་སྣང་བ་ལོག་ཤེས་དང་འཛིན་སྟངས་ལ་ཚད་མ་ཡིན་གསུངས་ཞེས་འགའ་
ཞིག་ཟེར། འོན་ཀྱང་ཐ་སྙད་པའི་ཚད་མའི་ངོར་ཡོད་པས་ཡོད་གོ་ཆོད་དགོས་ཏེ། རྗེ་བཙུན་
འཇམ་པའི་དབྱངས་ཀྱིས་ཀྱང་རྗེ་བླ་མ་ལ་སྣང་ཕྱོགས་དང་སྟོངས་ཕྱོགས་གཉིས་ཀྱི་ནང་ནས་
སྣང་ཕྱོགས་ལ་རྩིས་སུ་བྱེད་དགོས་གསུངས་པ་དང་། རྗེ་བླ་མས་ཀྱང་སྟོང་ཉིད་ལ་ཅི་ཙམ་
ངེས་པ་རྙེད་པ་དེ་ཙམ་གྱིས་སྣང་བ་རྟེན་འབྱུང་གི་རྣམ་བཞག་ལ་ངེས་པ་བརྟན་དུ་འགྲོ་བས་



85
ཕྱག་ཆེན་ཟིན་བྲིས།
སྣང་བས་སྟོང་བ་མི་འགོག་ཅིང་སྟོག་བས་སྣང་བ་མི་འགོག་པར་སྣང་སྟོང་གཉིས་ཕན་ཚུན་
གཅིག་གཅིག་གི་གྲོགས་སུ་འཆར་བ་ཞིག་བྱུང་ན་ཀླུ་སྒྲུབ་ཡབ་སྲས་ཀྱི་དགོངས་དོན་རྙེད་པ་
ཡིན་པར་གསུངས་ཏེ། དཔལ་མགོན་འཕགས་པ་ཀླུ་སྒྲུབ་ཀྱིས། དབུ་མ་རྩ་བའི་མཆོད་
བརྗོད་སོགས་སུའང་། སྟོང་པ་དང་རྟེན་འབྱུང་དོན་གཅིག་ཏུ་གསུངས་པ་འདི་ནི་བསྟོད་
པའི་སྒོ་བླ་ན་མེད་པ་དང་ཤིན་ཏུ་ངོ་མཚར་ཆེ་བའི་གནས་ཡིན་པས། དེའི་སྒོ་ནས་བསྔགས་
པ་མཛད་པ་ཡིན་ལ། རྟེན་འབྲེལ་གྱི་རྣམ་བཞག་འདི་ལ་བརྟེན་ནས་བཏགས་པའི་རྟེན་འབྲེལ་
དང་། བརྟེན་ནས་བྱུང་བའི་རྟེན་འབྲེལ་གཉིས་ཡོད་པས་ཐལ་འགྱུར་བ་རང་ལུགས་ཀྱི་རྟེན་
འབྲེལ་འཇོགས་མཚམས་ཕྲ་ཤོས་སྔ་མ་ཡིན་ཞེས་ཡོངས་འཛིན་གསུང་། མདོར་བསྡུ་ན། །
རྗེ་བདག་ཉིད་ཆེན་པོས་ལམ་གྱི་གཙོ་བོ་རྣམ་གསུམ་དུ། སྣང་བ་རྟེན་འབྲེལ་བསླུ་བ་མེད་
པ་དང་། །ཞེས་སོགས་གསུངས་པ་ལྟར། ལས་དགེ་སྡིག་ལས་འབྲས་བུ་བདེ་སྡུག་འབྱུང་
བ་སོགས་རྒྱུ་འབྲས་རྟེན་འབྲེལ་བསླུ་བ་མེད་པའི་སྣང་ཕྱོགས་དང་། བདེན་གྲུབ་རྣམ་པར་
བཅད་པའི་སྟོང་པ་གཉིས་པོ་གཅིག་གིས་གཅིག་ལ་མི་གནོད་པར་སྣང་བས་ཡོད་མཐའ་སེལ་
ཞིང་། སྟོང་པས་མེད་མཐའ་སེལ་བ་སྣང་བཞིན་དུ་སྟོང་ལ་སྟོང་བཞིན་དུ་སྣང་བས་སྣང་
སྟོང་ཟུང་འཇུག་རྟག་ཆད་སྤྲོས་པའི་མཐའ་ཐམས་ཅད་དང་བྲལ་བའི་དབུ་མའི་ལམ་བཟང་
འདི་ནི་རྒྱལ་བའི་དགོངས་པ་མཐར་ཐུག་པ་ཡིན་ལ། རྗེ་བླ་མ་ཙོང་ཁ་པ་དེ་ཉིད་ཀྱིས་ཀྱང་།
རྗེ་བཙུན་འཇམ་པའི་དབྱངས་ཡུན་རིང་དུ་བསྟེན་ཏེ་གསོལ་བ་ཤུགས་དྲག་ཏུ་བཏབ། དཀའ་
བ་དཔག་ཏུ་མེད་པ་སྤྱད། སྔོན་རྒྱལ་བ་དབང་པོའི་ཏོག་གི་སྤྱན་སྔར་ཡང་ལུགས་བཟང་འདི་
ཉིད་སྤེལ་བའི་སྨོན་ལམ་རླབས་པོ་ཆེའི་མཐུ་གྲུབ་པ་ལ་བརྟེན་ནས་གངས་ཅན་གྱི་ལྗོངས་འདིར་



ཕྱག་ཆེན་ཟིན་བྲིས།
བསྟན་པའི་སྙིང་པོ་དྲི་མ་མེད་པ་འདི་ཉིད་ཆེས་ཆེར་གསལ་བར་མཛད། འོན་ཀྱང་ཕྱག་
རྒྱ་ཆེན་པོའི་འཁྲིད་ཚུལ་འདི་ནི་སྙན་བརྒྱུད་ཁོ་ན་ལས་ཆེས་ཆེར་མ་གྲགས་པ་པཎ་ཆེན་ཐམས་
ཅད་མཁྱེན་པས་རྩ་འགྲེལ་གཉིས་ཀ་གསུངས་ཏེ་དར་རྒྱས་སུ་མཛད་ཅིང་། དེ་རྗེས་སྐྱིད་
ཤོད་ཞབས་དྲུང་ངག་དབང་བསྟན་འཛིན་འཕྲིན་ལས་མདོ་སྨད་དུ་ཕེབས་ཏེ། ཁོང་གིས་
ཀྱང་སྤེལ་བར་མཛད་པས་དར་རྒྱས་ཆེ་ལ། བར་སྐབས་ནས་ཕྱོགས་འདིར་ཉམས་ཆག་
ཏུ་སོང་ཡང་། དེང་སང་ཡོངས་འཛིན་རིན་པོ་ཆེས་འདིའི་ཁྲིད་ཡང་ཡང་གནང་བའི་བཀའ་
དྲིན་གྱིས་ཐམས་ཅད་ལ་ཉམས་ལེན་ཇི་ལྟར་ཡིན་རུང༌། ཕྱག་ཆེན་ཞེས་དོན་གཉེར་བྱེད་
པ་འདི་བྱུང་བ་ཡིན། བདག་གིས་ཀྱང་ཁོང་ཆོས་འདིའི་བཀའ་བབ་ཡིན་པའི་རྒྱུ་མཚན་གྱིས་
ཞུས་ནས་ཉམས་ལེན་ཆེར་མ་ཐུབ་ཀྱང་གཤར་སྦྱང་ཙམ་རེ་བྱས་པ་ཡིན་པས་རི་ཁྲོད་དུ་སྒྲུབ་
པ་ཉམས་ལེན་གནང་མཁན་རྣམས་ཀྱིས་གཙོ་མཛད་ཚང་མས་རྒྱུན་པར་ཐུགས་ཉམས་སུ་
བཞེས་ཏེ་ལམ་གྱི་ལུས་ཡོངས་སུ་རྫོགས་པ་ལ་བག་ཆགས་ཅི་ཐེབས་ཀྱི་སྒོ་ནས་དལ་འབྱོར་
ཐོབ་པ་དོན་ལྡན་དུ་མཛད་དགོས་ཞེས་འདོམ་པར་མཛད་དོ། །ཕྱག་ཆེན་གྱི་རིམ་པའང་།
ཆོས་ཐུན་ལྔར་གནང་བས། དང་པོ་ལ་བཤད་པ་ཚར་གཉིས་དང་ཕྱི་མའི་མགོར་རེ་རེ་སྟེ་
གསུམ་གསུམ་མཛད། ཆོས་ཐུན་གྱི་མགོར་ཤེར་སྙིང་དང་བདུད་བཟློག །དེ་ནས་ཕྱག་
ཆེན་གསོལ་འདེབས་ལྷུན་འགྲུབ་སྐུ་གསུམ་མ་དང་མཎྜལ། མཇུག་གི་མཎྜལ་གྱི་རྗེས་སུ་
ཕྱག་ཆེན་སྨོན་ལམ་དང་ལམ་རིམ་སྨོན་ལམ། ཆོས་ཐུན་གཉིས་པའི་མགོར་འཇིགས་བྱེད་
ཀྱི་གཏོར་མགྲོན་བསྐྱེད་ནས། གཏོར་མ་འབུལ་ཞིང་དེ་རྗེས་ཆོས་རྒྱལ་གཏོར་འབུལ་བྱེད།
ཆོས་ཐུན་ཐ་མའི་རྗེས་སུ། ཚོགས་མང་ནས་བླ་མཆོད་གསུང་ཞིང་ཡོན་ཏན་འབྱུང་གནས་



ཕྱག་ཆེན་ཟིན་བྲིས།
ཀྱི་མགོར། མཁས་གྲུབ་སངས་རྒྱས་ཡེ་ཤེས་ཀྱིས་གསུངས་པའི་ཚོགས་འཁོར་བཀྲས་ལྷུན་
སྔགས་པོད་དུ་གསལ་བར་ལྟར་བྱས་ཏེ། དེ་རྗེས་ཆོས་རྒྱལ་ལ་གཏོར་མ་ཕུལ། དེ་ནས་
ཡོན་ཏན་འབྱུང་གནས་ཞེས་སོགས་དཀྱུས་ལྟར་འདོན་དགོས་པས་ཕྱག་ལེན་གྱི་རིམ་པ་
འདིའང་མ་འཆོལ་བར་བྱེད་པ་ཤིན་ཏུ་གལ་ཆེའོ། །སྨྲས་པ། ཞལ་ལུང་བྱིན་རླབས་ཉི་
མ་འོད་པོ་ཆེ། །བརྗེད་ངས་ཆུ་འཛིན་དྲ་བས་བསྒྲིབ་གྱུར་ཀྱང་། །རང་བཟོའི་ཟིན་བྲིས་
མེ་འོད་ཀྱིས་བསྟོད་པ། །ཐུབ་བསྟན་ལེགས་བཤད་པདྨོའི་དགྲ་རུ་ཆེ། །དེ་སླད་དབྲི་བསྣན་
ངལ་བ་རིང་སྤངས་ཏེ། །ཇི་ལྟར་གསུང་བཞིན་ལྷུག་པར་བཀོད་པ་ཡི། །དགེ་བས་བདག་
གཞན་འགྲོ་བ་མ་ལུས་པ། །ལམ་བཟང་འདི་ཡིས་མྱུར་དུ་གྲོལ་གྱུར་ཅིག །ཅེས་ཕྱག་ཆེན་
གྱི་ཁྲིད་རིམ་ཟིན་བྲིས་སུ་བཏབ་པ་འདི་ནི་ཡོངས་རྫོགས་བསྟན་པའི་མངའ་བདག་ངེས་པ་
དོན་གྱི་ཐམས་ཅད་མཁྱེན་གཟིགས་ཆེན་པོ་རྗེ་བཙུན་དཀོན་མཆོག་འཇིགས་མེད་དབང་པོའི་
ཞབས་དྲུང་དུ་ཁལ་ཁ་ཆེ་ཆེན་ཧན་གྱི་བླ་མ་མཁས་པའི་དབང་པོ་ཡེ་ཤེས་རྒྱ་མཚོ་པས་འདིའི་
ཁྲིད་ཞུས་སྐབས་བདག་གིས་ཀྱང་མནོས་པ་ལས་གསུང་བཤད་རགས་རིམ་དྲན་ཚོད་རྣམས་
རང་གི་དྲན་པ་གསོ་ཕྱིར་དང་། ཁལ་ཁ་བླ་མས་ཀྱང་ཟིན་བྲིས་ཤིག་ཅི་ནས་ཀྱང་བྲི་དགོས་
ཞེས་བསྐུལ་མ་བྱུང་བར་བརྟེན། ༧ བཙུན་པ་དཀོན་མཆོག་བསྟན་པའི་སྒྲོན་མེས་ཆོས་
གྲྭ་ཆེན་པོ་བཀྲ་ཤིས་འཁྱིལ་དུ་བྲིས་པ་འདིས་ཀྱང་སྙན་བརྒྱུད་ཀྱི་བསྟན་པ་ཕྱོགས་དུས་ཀུན་
ཏུ་རྒྱས་པར་གྱུར་ཅིག། ༈ རྒྱས་པར་ན་བླ་མ་མཆོད་པའི་མཇུག་ཏུ་ཞབས་སེན་འོད་ཆགས་
བརྟན་པར་བཞུགས་སུ་གསོལ། ཞེས་པའི་མཐར། ༈ དངོས་གྲུབ་གཏེར་ཆེན་བླ་མ་རྡོ་
རྗེ་འཆང་། །སྙིང་གར་སིམ་པས་དགའ་བདེས་མྱོས་པའི་སེམས། །གསལ་སྟོང་འཛིན་



88
ཕྱག་ཆེན་ཟིན་བྲིས།
མེད་མ་བཅོས་གཉུག་མ་ཡིས། །ཀུན་རྟོག་གནས་ལུགས་རྟོགས་པར་བྱིན་གྱིས་རློབས། །སྐད་
ཅིག་རྒྱུན་གྱི་ཕྲེང་བར་རང་སེམས་ཞེས། །མིང་བརྡས་ཕར་བཏགས་ཙམ་ལས་དོན་སྟེང་
ནས། །གྲུབ་པའི་བདེན་དངོས་ཆ་ཙམ་མ་དམིགས་པས། །སྟོང་པའི་ངང་ཚུལ་རྟོགས་པར་
བྱིན་གྱིས་རློབས། །དབྱིངས་རིག་དབྱེར་མེད་དོན་གྱི་ཕྱག་རྒྱའི་མདངས། །སྨིན་ལེགས་
དགའ་མར་རོལ་པའི་བདེ་བ་ཆེས། །བཞིན་ལེགས་རོལ་གར་གཟུགས་སྐུའི་བཀོད་པ་འབུམ།
འགྱེད་པས་འགྲོ་ཀུན་སྲིད་ལས་སྒྲོལ་བར་ཤོག །བསྡུ་ན། དགའ་ལྡན་ལྷ་བརྒྱ་མ་ལྟ་བུའི་
རྗེས་ལ། །དཔལ་ལྡན་རྩ་བའི་བླ་མ་ནས་བསྩལ་དུ་གསོལ་ཞེས་པའི་མཐར། དངོས་གྲུབ་
གཏེར་ཆེན་ཞེས་སྦྱོར། །ཞེས་པ་འདི་ནི་ཆ་ཧར་ནས་ལམ་འདི་ལ་མོས་པའི་ཕུན་ཚོགས་
དཔལ་ལྡན་ཞེས་པའི་བསྐུལ་ངོར། ༧བཙུན་པ་དཀོན་མཆོག་བསྟན་པའི་སྒྲོན་མེས་ཆོས་
གྲྭ་ཆེན་པོ་བཀྲ་ཤིས་འཁྲིལ་དུ་བྲིས་པའོ། །དགེའོ།། །། །
༧ལྕང་སྐྱ་རོལ་པའི་རྡོ་རྗེའི་ཞལ་སྔ་ནས། །
།ས་རྙིང་ཀར་འབྲུག་གི་མཁས་གྲུབ་མང་པོས། །
།གསལ་སྟོང་འཛིན་མེད་ཀྱི་རང་གི་རིག་པ།།
།ཀ་དག་ལྷུན་གྲུབ་ཀྱི་ཀུན་བཟང་རང་ཞལ།
།མ་བཅོས་ལྷན་སྐྱེས་ཀྱི་ཕྱག་རྒྱ་ཆེན་པོ། །
།ཡོད་མིན་མེད་མིན་གྱི་ཁས་བླངས་བྲལ་སོགས།
།ཐ་སྙད་སྣ་ཚོགས་ཀྱི་ཞལ་ཕོ་སྒྲོགས་ཀྱང་། །
།གཤིས་ལུགས་ཐིག་པོ་ཞིག་ཡིན་ན་ལེགས་ཏེ།
།མཛུབ་མོ་འཛུགས་ས་དེ་ཅི་ཞིག་ཡིན་ཨང༌། །ཞེས་གསུང་།



༄༅། །དགེ་ལྡན་སྙན་བརྒྱུད་ཀྱི་བཀའ་སྲོལ་ཕྱག་རྒྱ་ཆེན་པོའི་ཟིན་བྲིས་རྣམ་
གྲོལ་ཀུན་ཏུ་དགེ་བའི་ལམ་བཟང་གི་མཛད་པ་པོ་ཀེའུ་ཚང་འཇམ་དབྱངས་སྨོན་
ལམ་གྱི་མཛད་རྣམ་མདོར་བསྡུས་བཞུགས་སོ།
༄༅། །ཀེའུ་ཚང་འཇམ་དབྱངས་སྨོན་ལམ་ནི་ཁམས་མུ་ལིར་ཡབ་རྣམ་རྒྱལ་དང༌། ཡུམ་ཉི་མ་
མིག་གཉིས་ཀྱི་སྲས་སུ་རབ་བྱུང་བཅུ་གསུམ་ལྕགས་རྟ་སྤྱི་ལོ་ ༡༧༥༠ ལོར་འཁྲུངས། སྐུ་ཆུང་དུས་
འདུལ་འཛིན་སྐལ་བཟང་རྣམ་རྒྱལ་ལ་གཙུག་ཕུད་ཕུལ་ཏེ་དགེ་ཚུལ་སྒྲུབ། མཚན་འཇམ་དབྱངས་
སྨོན་ལམ་དུ་གསོལ། ཡི་གེ་འབྲི་ཀློག་དང་། ཆོས་དཔེ་ལེགས་པར་ཐུགས་སུ་ཆུད། དགུང་ལོ་བཅུ་
བདུན་ལ་དབུས་སུ་ཕེབས་ནས་འབྲས་སྤུངས་བློ་གསལ་གླིང་དུ་ཆོས་བཞུགས་མཛད། ཏྲེ་ཧོར་བློ་བཟང་
དགེ་ལེགས་བསྟེན་ནས་གཞུང་ཆེན་བཀའ་པོད་ལྔར་ཐུགས་གཉེར་མཛད། ར་བ་སྟོད་དང་། འཇང་
དགུན་ཆོས་སོགས་ལ་ཕེབས་ནས་དཀའ་བ་དྭང་བླངས་མཛད། རྗེ་འདིས་བཀའ་ཆེན་ཡེ་ཤེས་རྒྱལ་
མཚན་དང་། ཀློང་རྡོལ་ངག་དབང་བློ་བཟང་། ལྕགས་ར་ངག་དབང་འཕྲིན་ལས་སོགས་བཤེས་གཉེན་
དུ་མ་བསྟེན་ནས་མདོ་སྔགས་ཀྱི་ཆོས་གསན། དེ་ནས་གཙང་དུ་པཎ་ཆེན་བློ་བཟང་དཔལ་ལྡན་ཡེ་ཤེས་
ཀྱི་དྲུང་དུ་ཕེབས་ནས་བསྙེན་རྫོགས་བསྒྲུབ། དཔལ་ལྡན་སྟོད་རྒྱུད་གྲྭ་ཚང་དུ་ཕེབས་ནས་མི་རིང་བར་
མཁན་ཁྲིར་ཕེབས། མུ་ལི་སྤྲུལ་སྐུ་ངག་དབང་དཔལ་ལྡན་རྒྱ་མཚོ་དང་། སྟག་ཕུ་བློ་བཟང་ཆོས་ཀྱི་
དབང་ཕྱུག་གཉིས་ཀྱི་ཡོངས་འཛིནམཛད། དགུང་ལོ་ཞེ་ལྔ་ལ་ཁྲི་ཆེན་དགེ་འདུན་ཚུལ་ཁྲིམས་དང་
ལྷན་དུ་རྒྱ་ནག་ལ་ཕེབས་གོང་མ་ཆེན་པོའི་གསེར་ཞལ་མཇལ། ཞེ་ཧོར་པོ་ཏ་ལའི་མཁན་ཁྲིར་ཕེབས་
ནས་གོང་སའི་དགོངས་རྫོགས་མཆོད་འབུལ་ཡང་རྒྱ་ཆེ་མཛད། བོད་དུ་ཕེབས་ནས་ཤར་རྩེ་ཆོས་རྗེའི་
ཁྲི་འདོན་མཛད། དགུང་ལོ་རེ་ལྔ་ལ་དགའ་ལྡན་ཁྲི་པ་དྲུག་ཅུ་རེ་བདུན་པའི་ཁྲི་ལ་ཕེབས། དགུང་
ལོ་དྲུག་ཅུ་རེ་བརྒྱད་དེ་མོ་གླང་སྤྱི་ལོ་ ༡༨༡༧ ལོ་ལ་གཤེགས། གསུང་འབུམ་པོད་གཉིས་བཞུགས།



90
ཀེའུ་ཚང་ཕྱག་ཆེན་ཟིན་བྲིས།
༄༅། །དགེ་ལྡན་སྙན་བརྒྱུད་ཀྱི་བཀའ་སྲོལ་ཕྱག་རྒྱ་ཆེན་པོའི་ཟིན་བྲིས་
རྣམ་གྲོལ་ཀུན་ཏུ་དགེ་བའི་ལམ་བཟང་ཞེས་བྱ་བ་
བཞུགས་སོ། ། ་་།
༄༅། །ན་མོ་མཧཱ་མུ་དྷཱ་ཡ། སྒྱུ་འཕྲུལ་སྲས་པོ་གཉིས་མེད་རྡོ་རྗེ་འཆང༌། །ཟུར་ཕུད་
ལྔ་པ་བློ་བཟང་གྲགས་པའི་དཔལ། །བློ་བཟང་ལུང་རྟོགས་ཆོས་ཀྱི་རྒྱལ་མཚན་འཛིན། །ངེས་
དོན་སྒྲུབ་བརྒྱུད་གོང་མ་རྣམས་ལ་འདུད། །བློ་བཟང་ཡེ་ཤེས་གསང་བ་ཀུན་འདུས་པ། །བློ་
བཟང་རྣམ་གྲོལ་བདེ་བ་མཆོག་ལ་རོལ། །ལུང་རྟོགས་རྒྱ་མཚོ་གྲུབ་པའི་དབང་ཕྱུག་ལ།
བཀའ་དྲིན་དྲན་པས་ཡན་ལག་མཆོག་གིས་འདུད། །འགྲོ་བ་ཀུན་གྱི་ཕན་བདེའི་གཞིར་གྱུར་
པ། །རྒྱལ་བསྟན་ཀུན་གྱི་སྙིང་པོ་ཕྱག་རྒྱ་ཆེ། །ཐུགས་དགོངས་ཀུན་གྱི་གཙོ་བོ་སྒྲུབ་པའི་
ཕྱིར། །ཆོས་རྣམས་ཀུན་གྱི་ཚུལ་ལྟར་བཤད་པར་བྱ། །རྒྱལ་བས་རྒྱལ་ཚབ་ཏུ་དབང་
བསྐུར་བའི་རྗེ་བཙུན་བྱམས་མགོན་གྱི་གསུང་ལས། །སངས་རྒྱས་རྣམས་ལ་ལྷག་པར་བྱས།
དེ་ལ་དགེ་བའི་རྩེ་བ་བསྐྲུན། །དགེ་བའི་བཤེས་ཀྱི་མགོན་བཅས་པ། །འདི་མཉན་པ་ཡི་
སྣོད་ཡིན་ནོ། །སངས་རྒྱས་བསྟེན་དང་ཀུན་འདྲི་དང་། །སྦྱིན་དང་ཚུལ་ཁྲིམས་སོགས་
སྤྱོད་པ། །ལེན་དང་འཛིན་པ་ལ་སོགས་པའི། །སྣོད་དུ་དམ་པ་རྣམས་བཞེད་དོ། །ཞེས་
སངས་རྒྱས་ལ་དམིགས་ཏེ་གཙུག་ལག་ཁང་བྱེད་པ་ལ་སོགས་པས་སངས་རྒྱས་དེ་ལ་བརྒྱུད་
ནས་ལྷག་པར་བྱ་བ་བྱས་པ་དང་། བསོད་སྙོམས་འབུལ་བ་སོགས་ཀྱིས་དེ་ལ་དངོས་སུ་དགེ་
རྩ་བསྐྱེད་པ་དང་། དགེ་བའི་བཤེས་གཉེན་གྱིས་ཡོངས་སུ་ཟིན་པའི་ཁྱད་པར་གསུམ་དང་
ལྡན་པ་ནི་ཡུམ་ཉན་པའི་སྣོད་དང་། དེ་ལ་ལུས་ཀྱིས་བསྐོར་བ་དང་། ངག་གིས་དོན་བཞིན་



ཀེའུ་ཚང་ཕྱག་ཆེན་ཟིན་བྲིས།
བསྟོད་པ་དང་། གཙོ་བོར་ཡིད་ཀྱིས་ཐོས་བསམ་སྒོམ་པའི་བསྙེན་བཀུར་གྱིས་མཉེས་པར་
བྱེད་པ་ནི་ཡུམ་གྱི་ཚིག་བློ་ལ་ལེན་པའི་སྣོད་དང་། དེ་ལྟར་བསྙེན་བཀུར་ནས་ཐེ་ཚོམ་ཟ་
བའི་དོན་གྱི་ངོ་བོ་ཞུས་ཤིང་། ངོ་བོའི་རྒྱུ་མཚན་ཡོངས་སུ་འདྲི་བར་བྱེད་པ་ནི་ཡུམ་དོན་མི་
བརྗེད་པར་འཛིན་པའི་སྣོད་དང་། སངས་རྒྱས་ཀྱི་དྲུང་དུ་སྦྱིན་སོགས་བཅུ་ཉམས་སུ་ལེན་
པ་ནི་ཡུམ་གྱི་མཚན་ཉིད་ཚུལ་བཞིན་ཡིད་ལ་བྱེད་པའི་སྣོད་དང་། བཞི་ག་ཡང་ཐེག་པ་ཆེན་
པོའི་དགེ་བའི་བཤེས་གཉེན་གྱིས་བྱིན་གྱིས་བརླབས་པ་ཅན་དུ་རྒྱན་རྩ་འགྲེལ་རྣམས་ལས་
བཤད་པ་ལྟར། ད་ལམ་ཀྱང་དགེ་ལྡན་སྙན་བརྒྱུད་ཀྱི་བཀའ་སྲོལ་ཕྱག་རྒྱ་ཆེན་པོ་འདི་ཉན་
པ་དང༌། ལེན་པ་དང་། འཛིན་པ་དང་། ཚུལ་བཞིན་ཡིད་ལ་བྱེད་པ་དང་བཅས་པའི་
སྣོད་ཀྱི་མཚན་ཉིད་རྣམས་ཐོག་མར་ཤེས་པར་བྱས་ནས་རང་རྒྱུད་ལ་ཚང་བར་མཛད་དགོས།
དེང་དུས་སུ་ཆོས་འདི་འདྲ་ལ་ཉན་སོགས་བྱེད་པའང་མི་སྲིད་ཅིང༌། བྱེད་པ་ལྟར་སྣང་བ་
རྣམས་ཀྱང་ཐ་ན་དཀོན་པའི་འདུ་ཤེས་ཀྱི་སྒོ་ནས་སྐལ་བ་བཟང་བའི་ཉམས་ཙམ་ཡང་མེད་
པར། ང་དང་བླ་མ་གཉིས་སྤྱིར་ཡུལ་དང་ནང་ཚན་ལུང་པ་གཅིག །གྲྭ་ས་དང་གྲྭ་ཚང་
གཅིག་ཡིན་ཟེར་ཞིང་ཡང་དགོས་ང་ལ་སྔར་ཁོང་གིས་ཟང་ཟིང་གི་གྲོགས་བྱས། ད་དུང་
ཚེ་འདིའི་བདེ་ཐབས་ཐམས་ཅད་ཀྱི་རེ་ས་ཡིན་པས་ཁོང་གིས་བྱ་བ་གང་བྱེད་སར་ང་མ་སླེབ་
པའི་ཐབས་མེད་སྙམ་ནས་མི་ནུས་བཞིན་དུ་ཆོས་གྲལ་དུ་སྡོད་པ་དང༌། ཅུང་ཟད་དྲག་པ་
འགའ་ཞིག་ནི་ཆོས་དེ་རང་ལ་དགོས་པར་མི་འཛིན་པར། རང་ཆོས་དེ་ལ་ཕར་མཁོ་བ་ལྟར་
བྱས་ནས། ཆོས་དེ་ཉམས་འགྲོ་བར་འདུག་ཟེར་ཞིང་ཐོས་མ་ཐག་ནས་ཤོད་པའི་འདུ་ཤེས་
ཀྱིས་ཉན་པ་སོགས་ཇི་ཙམ་ཆོས་ལ་འབད་བློ་བྱས་ཀྱང་ཚེ་འདིའི་མངོན་ཞེན་སྟོབས་ཆེ་བ་
།



ཀེའུ་ཚང་ཕྱག་ཆེན་ཟིན་བྲིས།
རེས་བསྐྱོད་པ་ཤ་སྟག་ཏུ་སོང་བས། འབྲས་བུ་ཆོས་ནས་བཤད་པ་བཞིན་མི་འབྱུང་བ་རེད།
རང་ལ་ཇ་ཡོད་པས་མི་ཆོག །དེའི་རོ་མྱང་བ་དང་སྐོམ་པ་སེལ་བ་སོགས། ཇ་དེ་བསྐོལ་
པ་དང་། འཐུང་བར་བྱེད་པའི་ཐབས་རྣམས་ལ་རག་ལས། དེ་བཞིན་དུ་ཆོས་ཁོ་རང་གདམས་
ངག་ཡིན་པས་མི་ཆོག །ཆོས་ཀྱི་རོ་མྱང་བ་དང་། ཆོས་ཀྱི་བྱ་བ་བྱེད་པ་ཐམས་ཅད། རང་
ལ་གདམས་པར་ཤར་བར་བྱེད་པའི་ཐབས་གདམས་ངག་ཟུར་པ་མཚན་ལམ་རིམ་དུ་གསལ་
བ་ལྟ་བུ་དང་། དེ་སྟོན་པའི་དགེ་བའི་བཤེས་གཉེན་གྱིས་བྱིན་གྱིས་བརླབས་པ་ཁོ་ན་ལ་རག་
ལས་པ་ཡིན་འདུག །དེ་མེད་ན། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས། མང་
དུ་ཐོས་ཀྱང་ཆོས་ཀྱིས་ཕོངས་པ་ནི། །གསུང་རབ་གདམས་པར་ཤར་བ་མེད་པས་ནོངས།
ཞེས་གསུངས་པ་ལྟར། རང་གིས་གང་ཤེས་པའི་ཚེས་དེའི་འགལ་ཟླར་སོང་ནས། ཚེ་འདིའི་
མདུན་མ་ལེགས་པ་ཞིག་ཀྱང་མི་འགྲུབ་ཅིང་། བསྟན་པ་ལའང་ཤིན་ཏུ་གནོད་ཚབས་ཆེ་
བས་ཟོན་ཆེན་པོ་མཛད་དགོས་པ་འདུག །ད་རེས་ཀྱང་མི་ང་འདྲ་བས་ཆོས་འདི་འདྲ་ལག་
ཏུ་འཁྱེར་ནས་གཞན་ལ་འཆད་ཁུལ་བྱེད་པ་ནི། བསྟན་པ་ཉམས་དམའ་བའི་ནང་རྟགས་
ཕྱིར་འདོན་པར་བྱེད་པ་འདྲ་བ་ཞིག་འདུག་སྟེ། རི་ཁྲོད་ཀྱི་སྤོང་བ་པ་རྣམས་ཀྱིས་ཀྱང་། དུས་
དབང་ལ་དཔག་པའི་བསྟན་པའི་རྩི་བ་སོ་སོར་ཐར་པའི་ཕྱག་བཞེས་དང་། ལམ་རིམ་བློ་
སྦྱོང་བཅས་ལ་ཐུགས་འདུན་ཆེན་པོ་མཛད་པས་བདག་རྐྱེན་བྱས། གཙོ་བོར་རང་ཡང་དགེ་
བའི་བཤེས་གཉེན་གྱི་བཀའ་བསྒྲུབ་པ་ལ་ནན་ཏན་སྙིང་པོར་བྱེད་འདོད་ཀྱིས་འདི་འཆད་པ་
དང་དུ་བླངས་ཏེ། མི་མང་འདུ་བ་སོགས་ལ་གཙོ་བོར་མ་བྱས་ཤིང༌། རྙེད་བཀུར་གྲགས་
འདོད་ཀྱི་ཕྱོགས་ལ་ནུས་པ་ཅི་ཡོད་ཀྱིས་སྤོང་སེམས་བསྐྱེད་པ་སོགས་འཆད་པ་པོའི་མཚན་



ཀེའུ་ཚང་ཕྱག་ཆེན་ཟིན་བྲིས།
ཉིད་རྣམས་འབད་པས་བསྒྲུབ་མུས་སུ་ཡོད་ཅིང་། ཁྱེད་རྣམས་ཀྱིས་ཀྱང་གོང་དུ་ཞུས་པའི་
སྣོད་ཀྱི་མཚན་ཉིད་རྣམས་དང་ཅི་ལྡན་མཛད་དགོས་ཤིང་། དེ་རྣམས་ནི་ཉན་བཤད་གནད་
དུ་འགྲོ་བའི་ཐབས་མཆོག་ཏུ་གྱུར་པ་ཞིག་སྟེ། མདོར་ན་རང་ཅག་རྣམས་ད་ལམ་འདིར་
ཚོགས་པ་དོན་ཆེན་པོར་འགྱུར་བ་ཞིག་ཅི་ནས་མཛད་དགོས་པ་ཡིན། ད་ནི་ཐོག་མར་བསྟན་
བཅོས་འདིར་འཇུག་པའི་ཐབས་སྤྲོ་བ་བསྐྱེད་པ་དང་། བསྟན་བཅོས་དངོས་དོན་དང་མཐུན་
པར་བཤད་པ་གཉིས། དང་པོ་ནི་སྤྱིར་བསྟན་བཅོས་འདིར་འཇུག་ཐབས་མང་ཡང་། སྐབས་
སུ་བབས་པ་སྙན་བརྒྱུད་ཐུན་མོང་མ་ཡིན་པ་འདི་ཁའི་བླ་མ་གོང་མ་རྣམས་ཀྱི་རྣམ་ཐར་སྟོན་
པར་མཛད་པའི་ཕྱག་སྲོལ་མ་ཉམས་པ་ནི་དགོས་པ་ཤིན་ཏུ་ཆེ་སྟེ། བརྒྱུད་པ་ཁུངས་ཐུབ་
ཅིང་བར་དུ་འཆལ་ཉམས་ཀྱི་ལྷད་མ་ཞུགས་པའི་བརྒྱུད་པ་བྱིན་རླབས་ཅན་དུ་རྟོགས་པ་དང་།
ཆོས་དང་ཆོས་འཛིན་པ་གཉིས་ཀ་ལ་ཡིད་ཆེས་རྣམ་དག་གི་དད་པ་ལྷན་ཅིག་ཏུ་སྐྱེ་བ་དང་།
ཐོས་བསམ་སྒོམ་གསུམ་གྱི་གོ་རིམ་སོགས་ལམ་གྱི་གནད་ལ་གོ་བ་ཆགས་པས་འཇུག་ཚུལ་
ལ་མཁས་པར་འགྱུར་བ་དང་། ཐོག་མ་ནས་དམ་པ་གོང་མ་རྣམས་ཀྱིས་བྱིན་གྱིས་རློབས་
པའི་རྟེན་འབྲེལ་འགྲིག་པས་གང་བརྩམས་པ་རྣམས་དོན་ཆེན་པོར་འགྱུར་བ་བཅས་དགོས་
པ་ཆེན་པོ་བཞི་ཡོད། འདི་རྣམས་བདག་གི་དགེ་བའི་བཤེས་གཉེན་ཆེན་པོ་བཀའ་དྲིན་མཚུངས་
ཟླ་མ་མཆིས་པ་རིགས་དང་དཀྱིལ་འཁོར་ཀུན་གྱི་བདག་པོ་ཟུང་འཇུག་རྡོ་རྗེ་འཆང་རྣམ་གཉིས་
ཀྱི་དགོངས་བཞེད་གནད་ཆེ་བ་ཞིག་ཡིན་ཏེ། དེང་དུས་རང་ཅག་བསོད་ནམས་ཀྱི་བསགས་
རྒྱབ་ཆུང་བའི་དབང་གིས། འཕྲལ་གྱི་ལྟོ་ཆོས་ཞིག་ལས་ཀྱང་རྩིས་ཆུང་བར་བྱེད་པར་འདུག
དགོས་པ་ཆེ་བའི་རྒྱུ་མཚན་ནི། སྤྱིར་འཇུག་བྱའི་ཆོས་གང་ལ་ཡང་བརྒྱུད་པ་མ་ཆད་པ་དང་།



94
ཀེའུ་ཚང་ཕྱག་ཆེན་ཟིན་བྲིས།
དེ་ཡང་ཆུ་འགོ་གངས་དང་། ཆོས་འགོ་སངས་རྒྱས་ཡིན་ཟེར་བ་ལྟར། བརྒྱུད་ཁུང་སངས་
རྒྱས་ལ་ཐུག་པ་ཞིག་དགོས། དེས་ཀྱང་མི་ཆོག་བར་དུ་ཚུལ་ཁྲིམས་འཆལ་བ་དང་། དམ་
ཉམས་ཀྱི་ལྷད་མ་ཞུགས་པ་ཞིག་མ་བྱུང་ན། ཡོན་ཏན་གསར་པ་སྐྱེ་བ་ལྟ་ཅི། རྙིང་པ་སྐྱེས་
སྐྱེས་པ་རྣམས་ཀྱང་ཉམས་པར་བྱེད་པ་ཡིན་འདུག །སྔོན་བཀའ་གདམས་ཀྱི་དགེ་བཤེས་
གཙང་པ་ནམ་མཁའ་རིན་ཆེན་པས། དབུས་སྟོད་ཀྱི་དགོན་པ་ཞིག་ལ་ཕེབས་ནས་དགྱེས་
རྡོར་གྱི་རྒྱུད་ཅིག་གཞན་ནས་གཡར་པོ་བཞེས། སང་ནང་པར་སྔ་པོ་ནས་ཉེ་གནས་ལ། ཕྱག་
དཔེ་འདི་ཉམས་གྲིབ་ཀྱིས་ནོན་པ་ཞིག་ཡིན་འདུག་པས། མདངས་ང་ལ་བློ་ངན་པ་སྟོབས་
ཆེན་སྐྱེས་ནས་དགེ་སྦྱོར་ཐམས་ཅད་ཉམས་སོང་། འདི་འཕྲལ་དུ་ཕར་ལ་གདན་དྲོང་ཞིག་
གསུངས་པ་དེ་ལྟར་སྔོན་གྱི་དགེ་བཤེས་ཆེན་པོ་རྣམས་གཟིགས་དཔེ་ཙམ་གྱི་ལེན་ཁུང་ལ་ཡང་
དམ་དོགས་དེ་འདྲ་མཛད། ད་ལྟ་ནི་ཆོས་དང་གང་ཟག་གཉིས་ཀ་ལ་ཟབ་ཆོས་གཏེར་ཆོས་
ཟེར་བ་དང་། སྒོམ་ཆེན་གཏེར་གཏོན་ཟེར་བ་སོགས། འཕྲལ་གྱི་འདོད་ཐོག་ཏུ་འགྲོ་ཆེ་
བ་དང་། མིང་རྫིག་པར་བྱུང་བ་དེས་ཚིམ་ནས། རྒྱལ་བའི་དགོངས་པ་གཞུང་ཚད་ལྡན་
གྱི་རྗེས་སུ་འབྲངས་ནས་འཚོལ་བ་རྣམས་ཟེར་རྒྱུས་ཕོངས་པ་དང་། རྣམ་གྲངས་གསོག་
པ་ཙམ་དུ་བཟུང་ནས་ལྟ་སྤྱོད་གཉིས་ཀ་ཉམས་པའི་སྡིག་པ་སྟོབས་ཆེན་པོ་གསོག་པ་འདུག
དེས་ན་ང་དང་ངའི་ཕ་དང༌། དེའི་ཕ་དང་ཟེར་བའི་གྲོང་པའི་ཕ་བརྒྱུད་རྩི་བ་ལྟ་བུ་བརྒྱུད་
རིམ་གྱི་གྲངས་འདྲེན་རྒྱུ་ཡོད་པ་ཙམ་གྱིས་ཀྱང་མི་ཡོང་། སྙན་བརྒྱུད་འདི་ལྟ་བུ་ནི་དུས་
གསུམ་རྒྱལ་བའི་མཁྱེན་རབ་ཐམས་ཅད་ཀྱི་ངོ་བོ་རྗེ་བཙུན་འཇམ་པའི་དབྱངས་ཀྱིས་དངོས་
ཀྱི་དགེ་བའི་བཤེས་གཉེན་མཛད་ནས་ཁམས་གསུམ་འགྲོ་བའི་བླ་མ་ཆོས་ཀྱི་རྒྱལ་པོ་ཙོང་



95
ཀེའུ་ཚང་ཕྱག་ཆེན་ཟིན་བྲིས།
༼ 11
ཁ་པ་ཆེན་པོས་ཞིང་འདིར་སྔོན་བྱོན་གྱི་དམ་པ་སུས་ཀྱང་བཀྲལ་བར་མ་ནུས་པའི་ཐུན་མོང་
དང་ཐུན་མོང་མ་ཡིན་པའི་ལམ་གྱི་དཀའ་གནད་ཡོངས་རྫོགས་གསལ་བར་མཛད་པའི་སྒོ་
ནས་ཉེ་བརྒྱུད་གཙོ་ཆེ་བར་བྱས་པ་ལས། སྟོན་པ་སངས་རྒྱས་རང་ལ་གཏུགས་པའི་རིང་
བརྒྱུད་ཀྱི་དབང་དུ་བྱས་ན་ཡང་ལམ་རིམ་གྱི་ཟབ་མོ་ལྟ་བརྒྱུད་ནང་ལྟར་ཡིན་འདུག་ཅིང་།
སྙན་བརྒྱུད་ཟེར་བ་ཡང་ཞེ་ས་བྱས་པ་མིན་པ་ཞལ་ནས་རྣ་བར་གཅིག་བརྒྱུད་ལྟ་བུར་བྱས་
པའི་རྩིས་ཆེ་བའི་དོན་ཡིན་འདྲ་ཞིང་། རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་དུས་
དབང་སྐབས་བབས་ལ་དགོངས་ཏེ། རྩ་འགྲེལ་གཉིས་ཀའི་སྒོ་ནས་ཡི་གེར་འཁོད་པར་མཛད་
པ་ནི་སྐལ་ལྡན་རྣམས་ལ་བཀའ་དྲིན་ཤིན་ཏུ་ཆེ་བ་ཡིན་འདུག །བརྒྱུད་ཚུལ་ཡང་དངོས་
པོ་རྩིས་སྤྲོད་ལེན་ལྟར། གཅིག་ལ་བྱུང་དུས་གཅིག་ལ་མེད་འགྲོ་བའི་བུམ་པ་གང་བྱོའི་ཚུལ་
གྱིས་ཀྱང་མི་ཆོག་ན། བུམ་སྟོང་བྱོ་བ་ལྟ་བུས་ག་ནས་ཡོང་། དེས་ན་བུམ་པ་བཟང་པོ་ནས་
བླངས་པ་འདྲ་བ་ཞིག་དགོས་སོ། །སྙན་བརྒྱུད་འདིའི་བླ་མ་གོང་མ་ཐམས་ཅད་ནི་ཐུན་མོང་
གདུལ་བྱའི་སྣང་ངོར་ཡང༌། གདམས་པ་འདི་ཁོ་ན་ལ་བརྟེན་ནས་སྟོང་ཉིད་ལ་དམིགས་
པའི་ཐེག་པ་ཆེན་པོའི་ཞི་ལྷག་ཟུང་འབྲེལ་གྱི་རྣལ་འབྱོར་མངོན་དུ་མཛད་པ་ཤ་སྟག་སྟེ། དེ་
ལྟར་བརྒྱུད་པ་བྱིན་རླབས་ཅན་དུ་རྟོགས་ནས་དྭང་བས་ཉན་ན། ཐོས་པ་ཙམ་གྱིས་ཀྱང་སྒོ་
གསུམ་བྱིན་གྱིས་རློབས་པ་ལ་ནུས་པ་ཤིན་ཏུ་ཆེ་བ་ཡིན། དེ་བཞིན་དུ་དགོས་པ་ཕྱི་མ་ལ་
ཡང་རྒྱུ་མཚན་མང་སྟེ། བསྟན་བཅོས་དངོས་ཀྱི་བཤད་པའི་ཁོང་ནས་ཐོན་པར་འགྱུར་བ་
ཡིན་འདུག །དེ་ནས་འཇུག་འདོད་ཀྱི་སྤྲོ་བ་ཆེན་པོ་རྣམ་དག་སྐྱེས་པ་ན། དེ་ལ་བསྟན་བཅོས་
དངོས་བཤད་སྐབས་སུ་བབས་པས། གཉིས་པ་བསྟན་བཅོས་དངོས་དོན་དང་མཐུན་པར་



: 96
ཀེའུ་ཚང་ཕྱག་ཆེན་ཟིན་བྲིས།
བཤད་པ་ལ། རྩོམ་པ་ལ་འཇུག་པའི་བྱ་བ། བརྩམས་པའི་གདམས་པ་དངོས་བཤད་པ།
བརྩམས་པ་ལས་བྱུང་བའི་དགེ་བ་བསྔོ་བ་དང་གསུམ། དང་པོ་ལ་མཆོད་པར་བརྗོད་པ་དང་།
རྩོམ་པར་དམ་བཅའ་བ་གཉིས་ལས་དང་པོ་ནི། ༈ །ན་མོ་མཧཱ་མུ་དྲཱ་ཡ། ཀུན་ཁྱབ་ཀུན་
གྱི་རང་བཞིན་ཕྱག་རྒྱ་ཆེ། །དབྱེར་མེད་བརྗོད་བྲལ་སེམས་ཀྱི་རྡོ་རྗེའི་དབྱིངས། །རྗེན་
པར་སྟོན་མཛད་ཁྱབ་བདག་གྲུབ་པའི་རྗེ། །ཟླ་མེད་བླ་མའི་ཞབས་ལ་གུས་པས་འདུད། །ཅེས་
གསུངས། དེ་ལྟར་ཐོག་མར་མཆོད་པར་བརྗོད་པའི་དགོས་པ་ནི་རང་འགྲེལ་ལས་བདག་
ཉིད་དམ་པའི་སྤྱོད་པ་དང་མཐུན་པར་བསྟན་པ་སོགས་ཀྱི་ཕྱིར། ཞེས་སྔོན་གྱི་དམ་པ་གོང་
མ་རྣམས་ཀྱིས་མཁས་པའི་བྱ་བ་འཆད་རྩོད་རྩོམ་གསུམ་སོགས་གལ་ཆེ་བའི་ངག་གི་བྱ་བ་
སྤྱི་དང་། ཁྱད་པར་རྩོམ་པ་ནི་སློབ་དཔོན་ཙནྡྲ་གོ་མིས། འཆད་རྩོད་ངག་ལ་མ་ངེས་ཤིང་།
འཁྲུལ་མེད་རྩོམ་པའི་རྡོ་རྗེ་འདི། ཞེས་གསུངས་པ་ལྟར། རྩོམ་པའི་དམ་བཅའ་ངེས་པ་
ཅན་ཡིན་པ་དང་། འགྲོ་བ་ལ་ཕན་འདོགས་རྒྱུན་རིང་བ་དང་། སྟོན་པ་དང་བསྟན་པ་གཉིས་
ཀའི་གོ་ཆོད་པ་བཅས། །རྒྱ་གར་དུ་ཆོས་ཁྲིམས་མ་ཉམས་གོང་དུ། ལོ་སྐོར་རེའི་ནང་དུ་
བསྟན་བཅོས་གསར་པ་གང་བྱུང་ཡང་པཎ་གྲུབ་རྣམས་ཚོགས་ཡུལ་གྱི་རྒྱལ་པོ་སྤྱན་དྲངས།
ཚོགས་ཀྱི་གྲལ་གཤམ་དུ་རྩོམ་མཁན་དང་ཆོས་རྣམས་བཞག །དེ་ནས་གྲལ་རིམ་ལྟར་ཆོས་
དེ་ཞིབ་དཔྱོད་མཛད་ནས། བཀའ་དང་དགོངས་འགྲེལ་གྱི་གཞུང་དང་མཐུན་ན་འཕྲལ་དུ་
རྒྱལ་པོས་བསྟན་བཅོས་རྒྱལ་མཚན་གྱི་རྩེ་མོར་བཀོད་ནས་མཆོད་ཅིང་། ཆོས་དང་མཛད་
པ་པོ་གཉིས་ཀ་ལ་འགྲོ་དོན་གྱི་སྐབས་དབྱེ་བར་མཛད། ཚིག་མཛེས་ཀྱང་བརྗོད་དོན་གཡོ་
ཁྲིད་ཅན་དུ་འདུག་ན། གཉིས་ཀ་ཆོས་མཐུན་གྱི་ཁྲིམས་ཀྱིས་ཉམས་སྨད་པར་མཛད་པའི་



97
ཀེའུ་ཚང་ཕྱག་ཆེན་ཟིན་བྲིས།
་ ་ ་ ་
སྒོ་ནས་རྒྱལ་བསྟན་དྲི་མེད་རིང་དུ་སྤེལ་བའི་ལུགས་སྲོལ་དེ་འདྲ་རེད། ངེད་རང་ཚོས་དེང་
སང་དངུལ་དང་ཁ་བཏགས་སོགས་ལ་འགྲིག་མིན་དེ་ལྟ་བྱེད། མན་ངག་ལས་ཀྱང་འབྲོམ་
གྱིས་ཇོ་བོ་གཤེགས་ཁར། ང་བཤེས་གཉེན་སུ་ལ་བརྟེན་ཞུས་པས། ད་རྒྱུད་ལ་བྱིན་རླབས་
བརྟན་པོ་ཐོབ་ཚར་བས་བཤེས་གཉེན་མདོ་སྡེ་ལ་གྱིས་གསུངས་པ་ལྟར་གལ་ཆེ་བས་ན་རྒྱ་
བོད་ཀྱི་དམ་པ་གོང་མ་རྣམས་ཀྱིས་རྩོམ་པ་ལ་ནན་ཏན་ཆེན་པོ་མཛད། དེས་ན་བསྟན་བཅོས་
དང་རྗེས་སུ་འབྲེལ་བའི་དགོས་དོན་རྣམས་རྩོམ་པ་མ་འཕྱུགས་པར་མཐར་ཕྱིན་པ་ལ་རག་
ལས། དེ་ནི་རྡོ་ལ་རི་མོ་བྲིས་པ་ལྟ་བུའི་དམ་བཅའ་བརྟན་པོ་འཇོག་པ་དང་། ཡུལ་ཁྱད་
པར་ཅན་ལ་མཆོད་པར་བརྗོད་པ་གཉིས་ལ་དངོས་སུ་རག་ལས་པས་ན། ཡང་རང་འགྲེལ་
ལས་རྩོམ་པ་མཐར་ཕྱིན་པར་བྱ་བའི་ཕྱིར་དང་ཞེས་དགོས་པ་དང་བསྟན་པའི་གོ་རིམ་དེ་ལྟར་
མཛད། དེ་ཡང་མངོན་རྟོགས་རྒྱན་གྱི་མཆོད་བརྗོད་ལྟར། བསྟན་བཅོས་ལུས་ཀྱི་བརྗོད་
བྱ་ཕྱག་རྒྱ་ཆེན་པོ་ལ་ཕྱག་འཚལ་བར་སྟོན་པ་ལ། ན་མོ་མཧཱ་མུ་དྷཱ་ཡ་ཞེས་གསུངས། རྒྱ་
སྐད་སྨོས་པའི་དགོས་པ་སོགས་ཀྱང་རྒྱན་གྱི་སྐབས་ལྟར་ཡིན་འདུག །སླར་ཡང་བླ་མའི་
ཞབས་ལ་གུས་པས་འདུད་ཅིང་། འདུད་པའི་རྒྱུ་མཚན་གང་ཞེ་ན། ཆོས་ཀུན་ཏེ་མ་ལུས་
པ་ལ་ཁྱད་མེད་ཡིན་ཚུལ་གྱིས་ཁྱབ་པ་ནི། ཀུན་གྱི་རང་བཞིན་གནས་ལུགས་སྟོང་པ་ཉིད་
ཡིན་ལ། གང་ཡང་དེ་ལས་མི་འདའ་བས་ཕྱག་རྒྱ་དང་། དེ་རྟོགས་ན་མཆོག་ཏུ་བྱེད་པས་
ན་ཆེན་པོ་སྟེ་དེ་དང་ནམ་དུ་ཡང་དབྱེར་མེད་པའི་འབྲས་དུས་ཀྱི་ཡེ་ཤེས་ནི། སྒྲ་རྟོག་གིས་
ཇི་བཞིན་བརྗོད་པ་དང་བྲལ་བའི་བདེ་ཆེན་སེམས་ཀྱི་རྡོ་རྗེ་ཡིན་ལ། དེའི་རང་བཞིན་དྲི་མ་
ཀུན་གྱིས་རྣམ་པར་དག་པའི་ཆོས་ཀྱི་དབྱིངས་མཐར་ཐུག་དེ། སྒྲིབ་བྲལ་རྗེན་པར་མངོན་



ཀེའུ་ཚང་ཕྱག་ཆེན་ཟིན་བྲིས།
སུམ་དུ་ཐུགས་ལ་འཆར་ཞིང་། དེ་དང་དུས་གཅིག་ཏུ་བདག་ཅག་གཞན་ལའང་སྐུ་དང་
གསུང་གིས་ཚུལ་དེ་ལྟར་སྟོན་པར་མཛད་པའི་ཀུན་ཁྱབ་རིགས་ཀྱི་བདག་པོར་གྲུབ་པ་སྟེ་ཡིན་
པའི་སྒོ་ནས་རྗེ་བཙུན་བླ་མ་ནི། དོན་གཉིས་གང་ནས་ཀྱང་འགྲན་ཟླ་མེད་པའི་ཕྱིར་རོ། །སྤྱིར་
དཔོན་གྱི་ཕྱག་རྒྱས་བཏབ་ན། འབངས་ཀྱིས་དེ་ལས་མི་འདའ། དེ་ཡང་ངོ་ཐོག་གི་ཡིན་
ཚུལ་ཞིག་ལ་མ་གཏོགས། གང་བྱུང་ལ་དམ་རྒྱ་མི་འདེབས་པ་ལྟར། བདག་ཅག་གི་སྟོན་
པ་ཐུགས་རྗེ་ཅན་གྱིས་ཀྱང་རྗེས་འཇུག་རྣམས་ཀྱིས་གང་ལས་འདའ་བར་མི་བྱ་བའི་གཞི་བདེན་
པ་གཉིས་ཀྱི་ཡིན་ཚུལ་བསྡུས་པའི་གནད་ལ་ལྟ་བ་བཀའ་བཏགས་ཀྱི་ཕྱག་རྒྱས་བཏབ་པའི་
ཆོས་ཀྱི་སྡོམ་ཆེན་པོ་བཞི་གསུངས། འདི་རྣམས་བཀའ་དང་དགོངས་འགྲེལ་ཀུན་གྱི་བརྗོད་
དོན་གྱི་གཙོ་བོ་ཡིན་ཞིང་དེའི་ནང་ནས་ཆོས་ཀུན་སྟོང་ཞིང་བདག་མེད་པའི་གནས་ཚུལ་དང་།
དེ་ཡུལ་དུ་བྱེད་རུང་གི་སེམས་གནས་ཀྱི་སྣང་ཚུལ། དེ་གཉིས་ལུགས་སྲོལ་གཞན་དང་མ་
འདྲེས་པར་སྒྲུབ་ཚུལ་བཅས་ཚུལ་གསུམ་ཚང་ལ་མ་ནོར་བ་འདི་དགེ་ལྡན་སྙན་བརྒྱུད་ཀྱི་
ཆོས་ཀྱི་སྡོམ་ཡིན། ཆོས་ཉིད་དང་དབྱེར་མེད་ཚུལ་གྱི་སྒོ་ནས་སྤྱིར་སེམས་ཀྱི་རྡོ་རྗེ་ལ་གཞི་
ལམ་འབྲས་གསུམ་ཡོད། ཐོག་མ་ནས་ཆོས་ཉིད་དང་ངོ་བོ་དབྱེར་མེད་པས་རང་བཞིན་
ལ་དྲི་མའི་ལྷད་མ་ཞུགས་ཤིང་། གློ་བུར་གྱི་བཅས་བཅོས་རགས་པ་ཞི་དང་ཞི་རུང་གི་སེམས་
དེ་གཞི་དུས་ཀྱི་སེམས་ཀྱི་རྡོ་རྗེ་ཡིན། དེ་འགྲོ་བ་ཀུན་ལ་ཅི་རིགས་པར་ཡོད། བརྒྱད་སྟོང་
པ་ལས་རབ་འབྱོར་སེམས་ཀྱི་རང་བཞིན་ནི་འོད་གསལ་བའོ་ཞེས་གསུངས། དེ་ལམ་གྱི་
ངོ་བོར་འཕོས་ནས་མཉམ་གཞག་གི་ཚེ་ཡུལ་ཆོས་ཉིད་དང༌། ཆུ་ལ་ཆུ་བཞག་པ་ལྟར་དབྱེར་
མེད་པས་གཉིས་སྣང་ནུབ་ཅིང་ནུབ་པ་ལྟར་སྣང་བའི་ཡེ་ཤེས་ཀྱི་སེམས་དེ་ལམ་དུས་ཀྱིས་



ཀེའུ་ཚང་ཕྱག་ཆེན་ཟིན་བྲིས།
99
སེམས་ཀྱི་རྡོ་རྗེ་ཡིན། ཆོས་ཉིད་ལ་དམིགས་པའི་མཉམ་གཞག་ཐོབ་པའི་ལམ་ཞུགས་ཐམས་
ཅད་ཅི་རིགས་པར་ཡོད། སྦྱོར་ལམ་ཆོས་མཆོག་གི་སྐབས་སུ། ཉི་སྣང་ལས། གཉིས་
སྣང་ནུབ་པ་ལྟར་སྣང་གི་ནུབ་པ་ནི་མ་ཡིན་ནོ། །ཞེས་གསུངས་པ་སོགས་ཡིན། འབྲས་
དུས་ཀྱི་སེམས་ཀྱི་རྡོ་རྗེ་ནི་གོང་དུ་བཤད་པ་ལྟར། ཆོས་ཉིད་ལ་སླར་མི་ལྡང་པའི་ཚུལ་གྱིས་
ནམ་དུ་ཡང་དབྱེར་མེད་པས་མཉམ་བཞག་དེ་ལས་ལྡང་མི་སྲིད་པར་རྗེས་ཐོབ་ཀྱི་མཛད་པ་
མཐའ་དག་དུས་གཅིག་ཏུ་མཉམ་པར་སྟོན་པའི་ཡེ་ཤེས་ཀྱི་ཁྱད་པར་ཏེ། དེ་ནི་སངས་རྒྱས་
ཀྱི་ཁོ་ན་རིགས་ཀུན་ཁྱབ་པའི་བདག་པོ་ལྟ་བུར་ཡོད། འདིའི་གནད་ཀྱིས་སེམས་ཅན་གྱི་
ས་ན་མཉམ་གཞག་ཇི་ལྟར་མཐོ་ཡང་རང་གི་བསམ་ངོ་ལ་ལྟོས་ཏེ་སླར་མི་ལྡང་པའི་ཚུལ་
གྱིས་མཉམ་པར་བཞག་པ་ཞེས་སྦྱོར་དགོས་པ་ཡང་དག་མཐའི་སྐབས་སུ་བཤད་པ་བཞིན་
ཡིན་ནོ། །ལམ་ཡང་རྒྱུ་དུས་ཀྱི་ཁོངས་སུ་བསྡུས་ནས། རྒྱུ་འབྲས་ཀྱི་སེམས་དེ་གཉིས་ནི་
ཆོས་ཉིད་དང་རྟག་ཏུ་ངོ་བོ་དབྱེར་མེད་ཅིང་ཆོས་ཅན་སྣོད་བཅུད་ཀུན་གྱི་གཞི་ལྟ་བུར་གྱུར་
པའི་རང་བཞིན་དེ་སུས་ཀྱང་བཤིག་པར་མི་ནུས་པས་ན། སེམས་ཀྱི་རྡོ་རྗེ་ཞེས་རྡོ་རྗེའི་མིང་
ཐོབ་པ་ཡིན་འདུག །འདི་རྣམས་ནི་བདག་གི་བླ་མ་ཟུང་འཇུག་རྡོ་རྗེ་འཆང་རྣམ་གཉིས་ཀྱི་
བཀའ་མངོན་སུམ་མ་ཉམས་པ་ཡིན་པས་བྱིན་རླབས་ཆེ་ཞིང་། གཞུང་ཆེན་མོ་དང་མཐུན་
པས་ཁུང་ཐུབ་པ། ངེས་ཤེས་སྐྱེ་སླ་ཞིང་གོ་ཡུལ་ཆོད་ཆེ་བས་མན་ངག་ཟབ་པ། འཆད་
ཚུལ་རྒྱུད་ཚོད་དང་བསྟུན་པས་ཕན་ཐོགས་མྱུར་བ་བཅས་ཡིན་ཞིང་། ཆོས་ཉམས་སུ་ལེན་
པ་ན་རང་ཤེས་ཙམ་གྱིས་མི་ཆོག་པར་མཚན་ལྡན་གྱི་ཞལ་ལས་ཤེས་དགོས་པའི་རྒྱུ་མཚན་
ཡང་དེ་འདྲ་རེད། གཉིས་པ་རྩོམ་པར་དམ་བཅའ་སྤྱིར་བསྟན་པ་ནི། མདོ་རྒྱུད་མན་ངག་



ཀེའུ་ཚང་ཕྱག་ཆེན་ཟིན་བྲིས།
100
རྒྱ་མཚོའི་བཅུད་བསྡུས་ནས། །ལེགས་པར་འདོམས་མཛད་དགེ་ལྡན་བཀའ་བརྒྱུད་པ། །གྲུབ་
མཆོག་དྷརྨ་བཛྲ་ཡབ་སྲས་ཀྱི། །བཀའ་སྲོལ་ཕྱག་རྒྱ་ཆེན་པོའི་གདམས་པ་བྲི། །ཞེས་གསུངས།
ཡུམ་རྒྱས་འབྲིང་བསྡུས་གསུམ་ལ་སོགས་པའི་མདོ་དང་། གསང་འདུས་རྩ་བཤད་ལ་སོགས་
པའི་རྒྱུད་དེ་དག་གིས་ཚུར་གནོད་བྱེད་མེད་ཅིང་། ཕར་ངེས་པ་སྟེར་བའི་སྒོ་ནས་མདོ་རྒྱུད་
ཀྱི་ཚིག་དོན་བདེ་བླག་ཏུ་རྟོགས་ཐབས་མན་ངག་གི་བསྟན་བཅོས་མངོན་རྟོགས་རྒྱན་དང་སྒྲོན་
གསལ་སོགས་གསུང་རབ་རྒྱ་མཚོ་ལྟ་བུའི་སྙིང་པོའི་བཅུད་མཐའ་དག་གང་ཟག་གཅིག་གི་
ཉམས་ལེན་གྱི་རིམ་པར་བསྡུས་ནས། ལེགས་པར་འདོམས་པར་མཛད་པའི་དགེ་ལྡན་བཀའ་
བརྒྱུད་པ་སྤྱི་དང༌། ཁྱད་པར་གྲུབ་པ་མཆོག་དང་ལྡན་པ་དྷརྨ་བཛྲ་སྟེ་ཆོས་རྡོ་རྗེ་ཡབ་སྲས་
ཀྱི་བཀའི་ལུགས་སྲོལ་ཐུན་མོང་མ་ཡིན་པའི་ཕྱག་རྒྱ་ཆེན་པོའི་གདམས་པ་འདི་བྲི་བར་བྱའོ།།
ཞེས་ཚིགས་བཅད་འདིས། དགེ་ལྡན་བཀའ་རྒྱུད་ཀྱི་ཆོས་སྤྱི་དང་ཁྱད་པར་དཔྱད་པ་ཡོངས་
རྫོགས་ཀྱིས་དྲངས་པའི་མཐུ་ལས་རྙེད་པའི་སྟོང་པ་རྟེན་འབྲེལ་གྱི་དོན་དུ་སྟོན་པས། སྟོན་
པ་མཆོག་གི་རྒྱལ་ས་འཛིན་པའི་སྙན་བརྒྱུད་འདིའི་ཆེ་བ་བརྗོད་པ་ཡིན། དེ་ཡང་སྐྱེས་བུ་
ཀུན་གྱི་འདོད་བྱ་མཐར་ཐུག་ནི་སྐྱོན་ཀུན་ཟད་ཡོན་ཏན་ཀུན་ལྡན་གྱི་སངས་རྒྱས་ཁོ་ན་ལ་
བྱེད་དགོས། དེ་ཐབས་གཞན་གང་གི་ཀྱང་འགྲུབ་པར་མི་ནུས་པས། སྒྲུབ་བྱེད་ཐེག་པ་
ཆེན་པའི་ལམ་གྱི་རིམ་པ་དེ་ནི་སྐྱོན་མཐའ་དག་འགོག་ཅིང༌། ཐེག་པ་གསུམ་གྱི་ཡོན་ཏན་
གྱི་རིགས་མཐའ་དག་སྐྱེད་པར་བྱེད་པ་ཞིག་དགོས་པས། དེ་ལ་སྔོན་དུ་སྐྱོན་ཡོན་གྱི་རིགས་
མཐའ་དག་མ་འདྲེས་པར་ཤེས་པར་བྱེད་པའི་མང་ཐོས་གནད་ཆེ་བ་ནི། ཐོས་པའི་ཚོམས་
ལས། ཐོས་པས་ཆོས་རྣམས་ཤེས་པར་འགྱུར། །ཐོས་པས་སྡིག་ལས་ལྡོག་པར་བྱེད། །ཐོས་



ཀེའུ་ཚང་ཕྱག་ཆེན་ཟིན་བྲིས།
101
པས་དོན་མ་ཡིན་པ་སྤང་། །ཐོས་པས་མྱ་ངན་འདས་པ་འཐོབ། །ཅེས་གསུངས་པ་སོགས་
མཐའ་ཡས་པས། སངས་རྒྱ་བ་ལ་ཞག་བདུན་ལས་མི་ཐོགས། ཐོས་པས་ཅི་བྱ་ཟེར་བ་
དང༌། ཐོས་པ་ཚུལ་ལྡན་མ་ཡིན་པ་གཉིས་ཀ་ལས་གང་གི་ཐོས་པའི་རྗེས་འབྲེལ་གྱི་སྒྲུབ་
འབྲས་རྣམས་འབྱུང་ས་མེད། །དགེ་བཤེས་གོང་མ་རྣམས་ཀྱིས་ཀྱང་མི་ཤེས་པས་ཅི་སྒྲུབ།
མ་སྒྲུབ་པས་ཅི་འབྱུང་གསུང་བ་ཡང་། རིམ་པ་འདི་སྟོན་པ་ཡིན། དེས་ན་ཐོག་མར་མདོ་
རྒྱུད་མན་ངག་རྒྱ་མཚོ་མང་དུ་ཐོས་པ་ལས་བརྩམས་ཏེ། བར་དུ་སྒྲུབ་པ་ཉམས་ལེན་གྱིས་
དེ་དག་གི་སྙིང་པོའི་བཅུད་བསྡུས་ནས། གཞན་ལའང་དེ་དག་ལེགས་པར་འདོམས་པརམཛད་
པས་ཐོག་མཐའ་བར་དུ་རྒྱལ་བའི་བཀའ་དང་འབྲེལ་ཞིང་ངོ་བོ་མ་ནོར་བ་གྲངས་ཚང་བ་གོ་
རིམ་མ་འཕྱུགས་པ་བཅས་ཁྱད་ཆོས་བླ་ན་མེད་པས་ཁྱད་པར་དུ་བྱས་པ་ཡིན། དེ་ནི་འཇམ་
མགོན་ཆོས་ཀྱི་རྒྱལ་པོའི་རྣམ་ཐར་མདོར་བསྡུས་པ་གནད་ཆེ་བ་ཞིག་ཡིན་ཏེ། རང་རྣམ་
ལས། དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་ཅད་གདམས་
པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་
ཆད་དུ་བསྔོས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་
རྗེ་བཙུམ་མཁྱེན་པའི་གཏེར། །ཞེས་གསུངས་པ་ལྟར་རོ། །ཁྱད་པར་གདམས་པ་འདི་ནི་
རྩ་བ་འདི་ཁའི་མཛད་བྱང་དུ་འཁོད་པ་བཞིན་རྒྱལ་བ་དབེན་ས་པ་ཆེན་པོས་གྲུབ་ཆེན་ཆོས་
རྡོ་རྗེ་ལས་དངོས་སུ་གསན་ནས་དེ་དུས་ཡོད་ཀྱང་དུས་དབང་གིས་སྣང་དུ་མི་རུང་བར་མཛད་
པ་བཅས། མདོ་སྔགས་གཉིས་ཀའི་སྐབས་ཀྱི་འབྲས་བུ་ཐར་པར་དང་ཐམས་ཅད་མཁྱེན་
པ་གཉིས་ལ་ངེས་པར་དགོས་པའི་ལྟ་བ་ནི་འདི་ཁོ་ན་ཡིན་གྱི། ལྟ་བའི་མིང་འཛིན་གཞན་



ཀེའུ་ཚང་ཕྱག་ཆེན་ཟིན་བྲིས།
102
སུས་ཀྱང་གོ་མི་ཆོད་པས། རྗེ་བླ་མས་ལྟ་བ་རྣམ་དག་དང་འབྲེལ་བའི་མདོ་སྔགས་ཀྱི་བསྟན་
པ་ཡོངས་རྫོགས་འཛིན་པའི་ཐུགས་བསྐྱེད་དུས་སུ་སྨིན་པའི་སྐལ་བཟང་བླ་ན་མེད་པ་ཞིག་
ཡིན་ནོ། །དེའི་གནད་ཀྱི་སྔར་པཎ་ཆེན་བློ་བཟང་ཡེ་ཤེས་ལ་སོག་པོ་ཞིག་གིས་སྐྱེ་བ་ཕྱི་མ་
མི་ལུས་ཨེ་ཐོབ་ཞུས་པས་ཐོབ་གསུངས། བསྟན་པ་དང་ཨ་མཇལ་ཞུས་པས་དགའ་མོ་ཡོང་
གསུངས། རྗེ་བླ་མའི་བསྟན་པ་དང་ཨེ་མཇལ་ཞུས་པས་ཧེ་ཧེ་བསོད་ནསམ་དང་ཡེ་ཤེས་
ཀྱི་ཚོགས་རླབས་པོ་ཆེ་གསོག་དགོས་པ་ཡིན་གསུངས། དེ་ལྟར་གཟུར་གནས་བསམ་ཤེས་
པ་ཞིག་གིས་བསམས་ན། རྗེ་བླ་མའི་མཚན་ཐོས་སར་སྐྱེས་ནས་གཞན་མ་བྱུང་ཡང་།
དམིགས་བརྩེ་མ་ཁོ་ན་བཏོན་ནས་སྡོད་དགོས་པའི་ཚོད་ཡོང༌། སྔོན་ནས་གཞན་གྱོགས་ཀྱི་
དམ་པ་ཚད་ལྡན་མང་པོ་རྗེ་བླ་མའི་ཞབས་མ་ཟིན་པས་ཐུགས་ཁྲལ་དང་། བསྟན་པ་དང་
མཇལ་བ་ལ་དགྱེས་ཚོར་ཆེན་པོ་མཛད་ནས་མི་ལྡོག་པའི་དད་པ་ཐོབ་པ་ཡིན་མོད། ད་ལྟ་
ནི་རང་ཅག་བསོད་ནམས་དང་བློ་གྲོས་གཉིས་ཀ་ཞན་པས་སྡོད་ས་དཔྲལ་བ་ལ་བྱས་ནས་
མིག་ལ་ཐལ་བ་འདེབས་ཟེར་བ་ལྟར་གང་དང་མཇལ་པའི་བསྟན་པ་ལ་གང་གནོད་བྱེད་པ་
མང་བར་འདུག །དེ་འདྲ་མི་རུང་བ་ཆེན་པོ་ཡིན། མི་རུང་བ་ཡང་རང་ལ་མི་རུང་བ་ཡིན་
པས་རང་ལ་རང་གཅེས་གནང་དགོས། ཡང་འགའ་ཞིག་དེང་སང་བདག་གིས་མཐོང་སར་
ཡང་དགེ་བཤེས་ཆེན་པོར་གྲགས་པ་ཁ་ཤས། ཡོན་ཏན་ལྟར་སྣང་རེས་རླབས་ནས་ལྷ་སའི་
སྲང་བར་དུ་རི་ཁྲིད་པ་ཚུལ་ལྡན་དང་ཕྲད་ནས་དེས་ཞེ་ཐག་པའི་གུས་ཞབས་ཀྱིས་ཁམས་
དྲི་ཞུས་ཀྱང་དེའི་ལན་ཡང་མི་མཛད་པ་འདུག་སྟེ་དྲིས་པ་ལ་ནི་ལན་མི་འདེབས་ཞེས་བྱང་
སེམས་ཀྱི་བསླབ་པ་དང་ལྡན་ན་ཉེས་བྱས་ཀྱང་འབྱུང་ཞིང་། ཀུན་གྱི་སྣང་ངོར་ཡང་མི་འབབས་



ཀེའུ་ཚང་ཕྱག་ཆེན་ཟིན་བྲིས།
103
པས་བསྟན་པ་ལ་གནོད་པའི་སྡིག་རྐྱེན་ཆེན་པོ་ཡོང་ཉེན་འདུག །ཇི་ཙམ་མང་དུ་ཐོས་དང་
ལྷག་པར་གཏོང༌། །རྣམ་དག་ཚུལ་ཁྲིམས་རྣམ་དཔྱོད་ཤེས་རབ་གྱིས། །བདག་རྒྱུད་ལྷག་
པར་གྱུར་པ་དེ་ཙམ་དུ། །ཕྱི་ཕྱིར་ཁེངས་པ་ཀུན་དང་བྲལ་བར་ཤོག །ཅེས་གསུངས་པ་
ལྟར་མཛད་དགོས། མདོར་ན་རྒྱལ་བའི་སྲས་སུ་རེ་ཆེ་བའི་གྲྭ་སའི་དགེ་བའི་བཤེས་གཉེན་
རྣམས་ཀྱིས་དབུ་མཛད། ཀློག་པ་ཐོས་བསམ་པ་རྣམས་ཀྱིས་ཀྱང་མང་ཐོས་ཚུལ་ལྡན་དང་།
རི་ཁྲོད་པ་སྤོང་བ་བསམ་གཏན་པ་རྣམས་ཀྱིས་ཀྱང་ཚུལ་ལྡན་མང་ཐོས་ཀྱིས་བརྒྱན་ཏེ། རྗེ་
བླ་མའི་བསྟན་པ་ཡོངས་རྫོགས་ཀྱི་ཆེ་བ་འདོན་ཐུབ་པ་ཞིག་ཅི་ནས་ཐུགས་རྗེས་གཟིགས་དགོས་
སོ། །དེ་ལྟར་མཛད་ན་སྐྱེས་རབས་ལས། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད།
སྐྱེ་བའི་རྫོང་ལས་ཚེགས་ཆུང་ཐར་བར་འགྱུར། །ཞེས་དང་། གཞན་ཡང་། དམ་ཆོས་
འོ་མ་བསྲུབས་པ་ལས། མར་གྱི་ཉིང་ཁུ་ཕྱུང་བ་ཡིན་གསུངས་པ་ལྟར་ཡོང་བ་ཡིན། གཉིས་
པ་གདམས་པ་དངོས་བཤད་པ་ནི། འདི་ལ་སྦྱོར་དངོས་འཇུག་གསུམ་ལས་ཞེས་ཚིག་འདིས་
བཅད་ཀྱི་དབྱེ་བ་སྟོན་པའི་གཞུང་དུ་བྱས་ནས། དེའི་དང་པོ་སྦྱོར་བ་ལ་གསུམ། སྐྱབས་
སེམས་ནན་ཏན་བྱ་བ་དང་། བསགས་སྦྱང་སྔོན་དུ་བྱ་བ་དང་། གསོལ་འདེབས་ཡང་ཡང་
བྱ་བའོ། །དང་པོ་ནི། དང་པོ་བསྟན་དང་ཐེག་ཆེན་ལ། །འཇུག་པའི་སྒོ་དང་གཞུང་ཤིང་
ཕྱིར། །ཁ་ཙམ་ཚིག་ཙམ་མ་ཡིན་པའི། །སྐྱབསའགྲོ་སེམས་བསྐྱེད་ནན་ཏན་བྱ། །ཞེས་
གསུངས། དེ་ཡང་སྐྱབས་སེམས་གླུར་ལེན་པ་ལྟ་བུ་ཁ་ནས་བཏོན་ཙམ་ལ་ཁ་ཙམ་དང་།
དེ་ལས་དྲག་པ་དེང་སང་གི་སྐྱབས་སེམས་ཕལ་མོ་ཆེ་ལྟར། སྐྱབས་འགྲོ་ལ་རེ་བ་དང་། སེམས་
བསྐྱེད་ལ་འདོད་པ་ཕྲན་བུ་ཡོད་ཀྱང་རྒྱུ་ཚོགས་ལ་གང་ཡང་མི་ལྟ་བར་སོ་སོའི་ཚིག་ཙམ་བཏོན་



104
ཀེའུ་ཚང་ཕྱག་ཆེན་ཟིན་བྲིས།
ནས་གྲངས་གསོག་པ་ལྟ་བུ་དང༌། ཚིག་གི་གོ་བ་ཆགས་ཙམ་ལ་ཚིག་ཙམ་ཟེར། སྐྱབས་
སེམས་འདི་ཤིན་ཏུ་རྩ་བ་ཆེ་བས། བསྟན་པ་མ་དར་གོང་དུ་གླུར་ལེན་པའང་དཀོན། ད་
ཉམས་པ་ལ་ཐུག་དུས་ཚིག་ཙམ་འདི་ཡང་དཀའ་བར་འདུག །སྟན་པའི་འཇུག་སྒོ་སྐྱབས་
འགྲོ་དང༌། ཐེག་ཆེན་གྱི་གཞུང་ཤིང་སེམས་སྐྱེད་ཁོ་ནར་ངེས་པའི་ཕྱིར། འདི་གཉིས་ཁ་
ཙམ་དང་ཚིག་ཙམ་མ་ཡིན་པའི་མཚན་ཉིད་ཚང་བ་ལ་ནན་ཏན་བྱ་དགོས། ཡོན་ཏན་གྱི་
རྣམ་གྲངས་གཞན་གང་ཡོད་ཀྱང་སྐྱབས་འགྲོ་ཚད་ལྡན་ཞིག་མེད་ན་སངས་རྒྱས་ཀྱི་བསྟན་
པའི་སྒོར་མི་ཚུད། ཡོད་མེད་ཀྱང་སོ་སོའི་རྒྱུད་ལ་ཡོད་མེད་ཡིན། དགེ་བཤེས་པོ་ཏོ་བའི་
ཞལ་ལས། གནས་བརྟན་ཞལ་མར་གཟིགས་ཤིག་འདུག་པ་ལ། ད་དུང་སངས་རྒྱས་ཀྱི་
བསྟན་པའི་སྒོར་མ་ཚུད་ཅེས། ངེད་རང་ཚོར་བཀའ་བཀྱོན་ཆེན་པོས་གནད་ཆེན་པོ་སྟོན་
པར་མཛད། ཚུལ་འདི་རྒྱ་བོད་ཀྱི་མཁས་གྲུབ་ཐམས་ཅད་ཀྱི་ཐུགས་དགོངས་རྩེ་གཅིག་
པའི་གནས་ཡིན་ཚུལ་འདི་ཁའི་རང་འགྲེལ་དུ་གསལ་བ་ལྟར་ཡིན་འདུག་པས། དེ་ལ་ཐོག་
མར་གང་ལ་བརྟེན་ནས་སྐྱབས་སུ་འགྲོ་བའི་རྒྱུ། དེ་ལ་བརྟེན་ནས་སྐྱབས་སུ་འགྲོ་བའི་ཡུལ།
ཅི་ཙམ་གྱིས་སྐྱབས་སུ་སོང་བའི་ཚུལ། སྐྱབས་སུ་སོང་ནས་བསླབ་པར་བྱ་བའི་རིམ་པ་བཅས།
རྗེ་བླ་མའི་བཤད་སྲོལ་ཆེན་པོ་བཞི་ག་མ་ཚང་ན། འཇིགས་པ་གང་ལས་སྐྱབས་ཐུབ་པའི་
སྐྱབས་འགྲོ་ཡོང་ཐབས་མེད་དེ། དང་པོ་མེད་ན་སྐྱབས་ཡུལ་མི་འཚོལ། གཉིས་པ་མེད་
ན་སྐྱབས་ཡུལ་མི་ཤེས། གསུམ་པ་མེད་ན་མཚམས་མི་ཟིན། བཞི་པ་མེད་ན་དགོས་པ་
མི་འགྲུབ་པས། དེས་ན་ད་རེས་བདག་གིས་རང་གཞན་ཐམས་ཅད་སྡུག་བསྔལ་ལས་བསྒྲལ་
ཏེ། གཏན་བདེའི་རང་བཞིན་ཅན་དུ་སྒྲུབ་ན་སྒྲུབ་ནུས་ཀྱི་ཕྱིའི་རྐྱེན་དགེ་བའི་བཤེས་གཉེན་



ཀེའུ་ཚང་ཕྱག་ཆེན་ཟིན་བྲིས། ་105
གྱི་ཟིན་པའི་ནང་གི་རྐྱེན་དལ་འབྱོར་རང་ལ་ཡོད་པ་འདི་མྱུར་དུ་འཇིག་ནས། གསར་པའི་
ལས་ཀྱིས་གར་བཞག་སར་སྡོད་དགོས་ན་རང་གི་སྔོན་བསགས་ལས་ཀྱི་ཚུལ་ནི་སྡིག་པ་སྟོབས་
ཆེན་ཤ་སྟག་ལས་མ་འདས་པས། ད་ལྟ་རང་ངན་སོང་དུ་ལྷུང་བར་ཐག་ཆོད་སོང་། དེའི་
ངང་ཚུལ་ནི་འདི་ལྟར་སྙམ་དུ་ངན་སོང་གསུམ་འཁོར་བ་དང་བཅས་པའི་སྡུག་བསྔལ་སོ་སོ་
ནས་རིམ་གྱིས། ད་ལྟའི་ཚ་གྲང་བཀྲེས་སྐོམ་ངལ་དུབ་མི་བཟོད་པའི་ཉམས་དང་བསྲེས་
ནས་བསྒོམས་པསའཇིགས་དྲགས་ནས་སྐྱབས་འཚོལ་བའི་བློ་མ་གཏོགས། བློ་གཞན་སྐྱེ་
ལོང་མེད་པ་ལྟ་བུ་བྱུང་ན། སྐྱབས་འགྲོའི་རྒྱུ་གཅིག་གྲུབ་པ་ཡིན་པས་ས་བཅད་དང་པོ་བྱུང་
བ་ཡིན་དེ་ལྟར་བློ་གཅིག་སྒྲིལ་གྱིས་སྐྱབས་བཙལ་བ་ན་གལ་ཏེ་བདག་ལ་སྐྱབས་དང་སྐྱབས་
མིན་འབྱེད་པའི་བློ་ཞིག་ཡོད་ན་ནི། བསླུ་བ་མེད་པའི་དཀོན་མཆོག་གསུམ་ངོས་གཟུང་ནས་
དེ་ཁོ་ན་ལ་སྐྱབས་སུ་འགྲོ་བར་རིགས་ཏེ། རིགས་པའི་རྒྱུ་མཚན་ནི། རང་འཇིགས་པ་
མཐའ་དག་ལས་གྲོལ། གཞན་སྒྲོལ་བའི་ཐབས་ལ་མཁས། ཕན་བཏགས་ལ་མི་ལྟ་བར་
ཀུན་ལ་ཐུགས་རྗེ་ཆེན་པོས་གཟིགས་ནས་དོན་མཛད་པ་ཞིག་ངེས་པར་དགོས་ན། དེ་སངས་
རྒྱས་ལ་མ་གཏོགས་དེ་དང་མི་མཐུན་པ་གཞན་ལ་མི་འདུག་པས། སངས་རྒྱས་དང་། དེས་
བསྟན་པའི་ཆོས། དེ་སྒྲུབ་པའི་དགེ་འདུན་གསུམ་ཁོ་ནས་བདག་སོགས་འཇིགས་པ་ཀུན་
ལས་སྐྱོབ་པར་ནུས་སོ་སྙམ་དུ་ཐག་ཆོད་པས། དགའ་དྲགས་ནས་སྐྱབས་སུ་འགྲོ་བ་ལ་རིངས་
པ་ལྟར་བྱུང་ན། སྐྱོབ་ནུས་ཀྱི་རྒྱུ་གཅིག་གྲུབ་པ་ཡིན་པས་ས་བཅད་གཉིས་པ་བྱུང་བ་ཡིན།
ད་ནི་དེ་གསུམ་སོ་སོའི་ཡོན་ཏན་དང་། ནང་ཕན་ཚུན་གྱི་ཁྱད་པར་ཤེས་ནས། སངས་
རྒྱས་ལ་སྐྱབས་སྟོན་པ་པོ་དང་། ཆོས་མྱང་འདས་ལ་སྐྱབས་དངོས་དང་། དགེ་འདུན་ལ་



106
ཀེའུ་ཚང་ཕྱག་ཆེན་ཟིན་བྲིས།
སྐྱབས་སྒྲུབ་པའི་གྲོགས་སུ་བཟུང་བའི་ཚུལ་གྱིས་སྐྱབས་སུ་འགྲོ་བར་ཡིད་ཀྱིས་དམ་བཅས་
ཤིང་ངག་གིས་ཁས་བླངས་ཏེ་གཞན་དང་མཆོག་དམན་ཤེས་ནས་དེར་ཕྱིན་ཆད་མཆོག་གསུམ་
ཁོ་ན་ལས་གཞན་དུ་སུ་ཡང་སྐྱབས་སུ་མི་སྨྲ་བས་སྐྱབས་སུ་སོང་ན། སྐྱབས་འགྲོ་ལེགས་
པར་གྲུབ་པ་ཡིན་པས་ས་བཅད་གསུམ་པ་བྱུང་བ་ཡིན། སྐྱབས་སུ་སོང་ནས་བསླབ་པར་
བྱ་བ་བསྡུ་བ་ལས་འབྱུང་བ་བཞི་ཚན་གཉིས་དང་། མན་ངག་ལས་འབྱུང་བ་སོ་སོའི་དགག་
སྒྲུབ་ཀྱི་བསླབ་བྱ་དྲུག་དང་། ཐུན་མོང་གི་བསླབ་བྱ་དྲུག་བཅས་བསླབ་བྱ་ཉི་ཤུ་དང་། ཕན་
ཡོན་ཀྱང་བསྡུ་བ་ལས་འབྱུང་བ་བཞི་ཚན་གཉིས་ཏེ་བརྒྱད་དང་། མན་ངག་ལས་འབྱུང་
བ་བརྒྱད་དེ་བཅུ་དྲུག་པོ་རྣམས་ཤེས་པར་བྱས་ནས་བསླབ་བྱ་དེ་རྣམས་ལ་ཚུལ་བཞིན་དུ་ །
བསླབས་པས་སྐྱབས་འགྲོ་མི་གཏོང་ཞིང་མ་ཉམས་པར་བྱས་ན། འདི་ཕྱིའི་ཕན་ཡོན་དེ་རྣམས་
ཀྱང་ཇི་བཞིན་འབྱུང་བས་ས་བཅད་བཞི་པ་བྱུང་བ་ཡིན་ནོ། །དེས་ན་ཆོས་པ་རྣམས་ཀྱི་གང་
ལ་ཡང་མ་མཐའ་ཚིག་ཉུང་ངུས་དོན་འདི་ཙམ་ལ་ངེས་པ་དྲངས་ནས་ཉམས་ལེན་མ་མཛད་
ན། ཆོས་ལ་བཤད་ཚོད་ཀྱི་ཕན་ཡོན་ཆེ་སྟེ་དོན་ལ་མི་བདེན་སྙམ་པ་ཀུན་གྱི་ཞེ་ཕུགས་སུ་
འཆངས་ནས་གཏན་དུ་ཕུང་བར་བྱེད། འཕྲལ་གྱི་དགོས་པ་ཆེ་བ་སྲོག་ནས་ཆུང་བ་ཐ་ན་
བཞད་གད་ཀྱི་ཕྱིར་དུ་ཡང་མི་གཏོང་བར་གསུངས་པས་གཏོང་སེམས་ཀྱིས་བཏང་ན་ལྟ་ཅི་
སྨོས། སྐྱབས་གསུམ་ལ་བློ་མ་ཁེལ་བས། མི་མཐུན་པ་གཞན་ལ་རེ་བས་གཉིས་འཛིན་
བྱེད་ན་ཡང་གཏོང་བར་གསུངས་འདུག་པས་ད་ལྟ་སྐྱབས་འགྲོ་ཡོད་པ་རང་དཀོན་པས་མ་
གཏོགས། འཇིག་རྟེན་པའི་ལྷ་ལ་རེ་ལུགས་མི་ཤེས་པར་རེ་བ་འདི་གཅིག་བུས་སྐྱབས་འགྲོ་
སྡོད་ས་མེད། ཚངས་པ་གཟུགས་ཀྱི་ལྷ་ཡིན། བརྒྱ་བྱིན་འདོད་ལྷ་ཡིན། ཐུན་མོང་གི་



ཀེའུ་ཚང་ཕྱག་ཆེན་ཟིན་བྲིས། 107
དངོས་གྲུབ་ཐན་ཐུན་བྱིན་དུ་ཡོད། དེ་དག་ལའང་སྙིང་རྗེས་གཏོར་མ་བྱིན་ནས་ཆོས་ལྡན་
གྱི་གྲོགས་བཅོལ་བ་ཙམ་མ་གཏོགས་མི་རིགས་ན། དེ་ལྟའི་སེར་སྐྱ་དམན་པ་རྣམས་ཀྱི་རེ་
གནས་ཡི་དྭགས་རང་གིས་རང་ཡང་ངོ་མི་ཤེས། ཕན་དུ་རེ་ན་གནོད་སྐྱེལ། སེམས་ཞི་
ཙམ་རེ་ཡང་བྱེད་པའི་མཐུ་མེད་པ་ལ། མིང་སངས་རྒྱས་མན་ཤུལ་བཏགས་ནས་ཤེས་ལྡན་
རྣམ་ཀྱང་གཏན་གྱི་མགོ་འཁོར་ཐེབས་པར་བྱེད། ཕར་མ་བསྟེན་ན་ཚུར་གནོད་པར་བྱེད་
ཟེར་ནས། བསྟེན་པའི་ཐབས་མེད་པ་ལྟར་བྱེད་དེ། རྒྱུ་འབྲས་ངོ་མ་ཤེས་ཤིང་ཤིན་ཏུ་བསོད་
ནམས་ཆུང་བས་ལན་པ་ཡིན། ཁོ་རང་ལ་གནོད་པ་བཏང་ཆོག་ཆོག་གི་ནུས་པ་གནས་ཡོད།
ཁོའི་རང་བཞིན་ཤིན་ཏུ་རྩུབ་པ་གང་དང་ཕྲད་པ་ཟོས་མི་བདེ་བ་བྱེད་སར་རང་གིས་ཕྱིན་པས་
གནོད་པ་ཡིན། དཔེར་ན་མེས་འཚིག་པ་དང་འདྲ། འཇིག་རྟེན་ཁྱིམ་པ་ལ་ཡང་ཚེ་འདིའི་
ཕུན་ཚོགས་ཉམས་པའི་སྔ་ལྟས་སུ། དཀོན་མཆོག་མཆོད་པའི་སྲོལ་བཞག །མི་མ་ཡིན་
པ་རེ་མགྲོན་དུ་བོས། དེ་ནས་ཡུན་མི་རིང་བར་དེའི་མདང་ཞུགས་པས། ནང་མི་མཐུན།
བཀྲ་མི་ཤིས་པས་གང་བར་འགྱུར་བ་མཐོང་བ་དེ་རེད། རང་མི་ཡིན་པས་མི་ཆོག ། རང་
གི་རྣམ་ཤེས་མི་མ་ཡིན་གྱིས་མ་ཟིན་པ་བྱེད་དགོས། དཀར་ཕྱོགས་པར་གྲགས་ཀྱང་། རབ་
བྱུང་རྣམས་ཀྱི་ཧ་ཅང་མཐོང་ཆེ་བར་བྱེད་པ་འདི། མ་འོངས་པ་གཟིགས་པའི་གོང་མ་རྣམས་
ཀྱིས་བརྩེ་བའི་ལུང་བསྟན་ལས། དུས་མཐར་རབ་བྱུང་རྣམས་ཀྱི་རང་ཚུགས་ཉམས་པས།
དགོན་རེ་ལ་ལྷ་ཁ་རེ། བན་རེ་ལ་ཆོས་སྐྱོང་རེ་འབྱུང་། དེ་ནས་སྐྱིད་མེད་པ་ཡིན་གསུངས་
པ། ད་ཐོག་ཏུ་འབབས་ཉེ་བས། ཐམས་ཅད་ཀྱིས་ཚུགས་ཆེན་པོ་མཛད་དགོས། མདོ་
རྒྱུད་མན་ངག་ཐམས་ཅད་ཀྱང་། འདི་འགོག་པའི་གཞུང་གཙུགས་པ་འདྲ་བ་ཡོད་དེ། མང་



ཀེའུ་ཚང་ཕྱག་ཆེན་ཟིན་བྲིས།
108
བས་འཇིགས་ནས་མ་བཀོད། མགོན་སྐྱབས་ཀྱི་བླ་མ་བྱིན་ཆེས་པས། འདིའི་ཐད་ལ་བདག་
གིས་ཀྱང་ཁ་ཕོ་སྟོན་ཆོག་པ་ཡོད། ད་ལྟ་བདེ་ལེགས་གང་བྱུང་ནི་རང་གིས་བྱས་པ་དང་གཞན་
གྱི་གཏད་པ་ལྟ་བུར་མཐོང་།། ཁ་ནས་ཇི་ཙམ་ལབ་ཀྱང་། སེམས་ཀྱིས་བླ་མ་དང་དཀོན་
མཆོག་གི་བཀའ་དྲིན་ལ་མཛུབ་མོ་འཛུགས་ས་མ་རྙེད་པའི་དུས་འདིར། རྒྱུན་དུ་བླ་མ་སངས་
རྒྱས་ཀྱི་ཡོན་ཏན་སྒོ་དུ་མ་ནས་བསམས་ཏེ། སུས་ཀྱང་འགྲན་དུ་མེད་པར་ཐག་གཅོད་གང་
ཐུབ་དང་། བདེ་སྡུག་ཐམས་ཅད་ལ་འཕྲལ་བཅོས་ཀྱིས་རང་དབང་མེད་པར་རང་རྒྱུ་སྔོན་
སོང་དགེ་སྡིག་གི་རྗེས་སུ་འགྲོ་ལྡོག་བྱེད་པ་ལ་ངེས་པ་འདྲེན་གང་ཐུབ་བྱས། གློ་བུར་གྱི་ཉེར་
འཚེ་ཅི་བྱུང་ཡང་ནན་གྱིས་བླ་མ་ལ་སྐྱབས་འཇུག་ཞུ་བ། རྒྱལ་བའི་བཀའ་སྒྲོག་པ། ཡོ་
བྱད་གཏོང་ནས་དགེ་འདུན་ལ་བསྙེན་བཀུར་བ། གནང་བའི་རང་བཞིན་ཅན་གྱི་སྨན་བཅོས་
བསྟེན་པ་སོགས། མདོར་ན་རྒྱལ་བས་མ་བཀག་པའི་ཚུལ་ལ་བརྟེན་ནས་ཚིག་ཙམ་གྱིས་
སྐྱབས་འགྲོའི་ཆོས་སྐོར་ལ་འབད་པས་ཀྱང་། མཐའ་བཟང་ཞིང་བདེ་སྐྱིད་མཐོང་ཆོས་ལ་
འདྲེན་པར་བྱེད་པ་ཡིན། མི་རྟག་པ་དང༌། ངན་འགྲོའི་སྡུག་བསྔལ་བསྒོམ་པ། སྐྱབས་
འགྲོའི་རྒྱུ་དངོས་ཡིན། སྐྱབས་འགྲོ་ནི་དངོས་གཞི་དང་། ལས་འབྲས་བསླབ་བྱར་བྱས་
ནས། སྐྱེས་བུ་ཆུང་ངུའི་ཆོས་ཐམས་ཅད། དེ་ཁའི་སྐྱབས་འགྲོའི་ཁོངས་སུ་འདུ་བ་ཡིན།
དེ་བཞིན་དུ་འབྲིང་དང་ཆེན་པོའི་ཆོས་ཐམས་ཅད་ཀྱང་རང་རང་གི་སྐྱབས་འགྲོའི་ཁོང་ན་
འདུག་ཅེས་འདི་རྣམས་བདག་གི་ཟུང་འཇུག་བླ་མ་རིན་པོ་ཆེ་རྣམ་གཉིས་ཀྱི་མན་ངག་བཀའ་
སློབ་དངོས་ཡིན། ཉི་མའི་སྙིང་པོའི་མདོ་ལས། སངས་རྒྱས་སྐྱབས་སུ་སེམས་ཅན་སུ་འགྲོ་
བ། བདུད་རྣམས་བྱེ་བས་བསད་པར་མི་ནུས་ཏེ། ཚུལ་ཁྲིམས་འཆལ་ཞིང་བློ་ནི་འཁྲུག་



ཀེའུ་ཚང་ཕྱག་ཆེན་ཟིན་བྲིས།
109
ཟིན་ཀྱང༌། །དེ་ནི་ངེས་པར་སྐྱེ་བའི་ཕ་རོལ་འགྲོ །ཞེས་དང༌། སྟོན་པ་རིན་པོ་ཆེས་ད་ལྟ་
བཟླས་ལུང་ངམ། ལུས་ངག་གི་དགེ་བ་སྣ་རེ་ལ་ཡིད་མ་བྱེད་ཀྱང་། བསྟན་པའི་སྒོར་ཞུགས་
པ་ཐམས་ཅད་ཡི་བྱ་བའི་གཙོ་བོ་འདི་ཡིན་གསུངས། དགེ་བཤེས་གངས་པས། འདི་མེད་
ན་ཐེག་པའི་ཡང་རྩེར་རེ་ཡང་ཆུད་ཐབས་མེད། ཕྱི་ནང་གི་ཁྱད་པར་བཀའ་བཏགས་ཀྱི་
ཕྱག་རྒྱ་ཡིན་ངེས་པ་འདི་ཡིན། ཞེས་གསུངས་འདུག་པས། ཉམས་སུ་ལོན་ངེས་པར་བྱ་
ཞིང༌། སྐྱབས་ཡུལ་བླ་མཆོད་ཀྱི་ཚོགས་ཞིང་ནང་ལྟར་ལ། གཙོ་བོ་རྒྱལ་བ་སེང་གེའི་ང་
རོའི་རྣམ་པར་བྱས་དེའི་ཐུགས་ཀར་ཐུབ་པའི་དབང་པོ། དེའི་ཐུགས་ཀར་རྡོ་རྗེ་འཆང༌། དེའི་
ཐུགས་ཀར་ཧཱུཾ་ཡིག་བསྒོམ་ནས་ཞིང་ཁམས་ཐམས་ཅད་སྐུ་ལ་སྣང་ཞིང་སྐུས་ཞིང་ཁམས་
ཐམས་ཅད་ལ་ཁྱབ་པ་སྙན་བརྒྱུད་འདིའི་ཐུན་མོང་མ་ཡིན་པ་ཡིན། དེ་ནས་རང་གི་མཐའ་
སྐོར་དུ་སེམས་ཅན་ཐམས་ཅད་བཀོད། སྐྱབས་ཡུལ་གྱིས་བྱིན་གྱིས་བརླབས་པའི་མཐུ་ལས་
རང་གཞན་ཐམས་ཅད་ཀྱིས་སྐྱེ་བ་དྲན་པས་འཇིགས་པ་སྐྱེ་བའི་ཚུལ་ཤེས་པས་ལས་འབྲས་
ལ་ཡིད་ཆེས། སྐྱབས་ཡུལ་རྣམས་ཀྱི་སྐྱོབ་ནུས་ཀྱི་ཡོན་ཏན་མཐོང་བས་ལྷག་པར་དགའ་
སྟེ། སྐྱབས་འགྲོ་ལྷན་ཅིག་ཏུ་བྱེད་པར་མོས་ནས་གོང་གི་ས་བཅད་དང་པོ་གསུམ་དང་མཐུན་
པའི་སྐྱབས་འགྲོ་བྱས། རྒྱུན་དུ་ས་བཅད་བཞི་པ་དང་མཐུན་པའི་བསླབ་བྱ་ལ་བརྩོན་ན། དགེ་
བཤེས་གོང་མ་རྣམས་ཀྱི་གསུང་ལས། མདོར་ན་ལྷ་གཞན་མི་བསྟེན་པ་དང་། ལས་གཞན་
མི་བྱ་བ་གཉིས་ཡིན་གསུང་པ་ལྟར་ཡོང་བ་ཡིན་པས། སྐྱབས་འགྲོ་ནན་ཏན་བྱེད་ལུགས་
དེ་ལྟར་མཛད་དགོས། དེ་ནས་སེམས་བསྐྱེད་ནི། ཇོ་བོ་ཆེན་པོས་ཆོས་ཐེག་པ་ཆེན་པོའི་
ཆོས་ཡིན་པས་མི་ཆོག །གང་ཟག་ཐེག་པ་ཆེན་པར་ཆུད་དགོས་གསུངས་པ་ལྟར། རྗེ་བླ་



110
ཀེའུ་ཚང་ཕྱག་ཆེན་ཟིན་བྲིས།
མ་ཙོང་ཁ་པ་ཆེན་པོས་ཀྱང་གསུངས་ནས། ཐེག་ཆེན་པར་བྱེད་པ་ཡང་བྱང་ཆུབ་ཀྱི་སེམས་
ཉིད་ལས་རག་ལས་པས་ན། སེམས་དེ་གོ་བ་ཙམ་ལས་མེད་ན་ཐེག་ཆེན་པ་ཡང་དེ་དང་
འདྲ་ལ། སེམས་མཚན་ཉིད་ཚང་བ་ཅིག་ཡོད་ན་ཐེག་ཆེན་པ་ཡང་རྣམ་དག་ཅིག་འོང་བས་
འདི་ལ་འབད་པར་བྱའོ། །ཞེས་རྡོ་རྗེའི་ཐེག་པ་སོགས་སངས་རྒྱས་ལས་ཀྱང་དཀོན་པའི་
ཆེ་བ་དང་ལྡན་ཡང་སེམས་འདིའི་བྱེད་པའི་རྣམ་གྲངས་ཤིག་ཡིན་ལ། རྡོ་རྗེ་རིན་པོ་ཆེ་ནི་
ཆག་ཀྱང་གསེར་གྱི་རྒྱན་ཁྱད་འཕགས་ཐམས་ཅད་ཟིལ་གྱིས་གནོན་ཅིང་རྡོ་རྗེ་རིན་པོ་ཆེའི་
མིང་ཡང་མི་འདོར་ལ་དབུལ་ཕོངས་ཐམས་ཅད་ཀྱང་སེལ་བར་ནུས། དེ་བཞིན་དུ་སེམས་
འདི་ནི་སྤྱོད་པ་ལ་སློབ་པའི་ནན་ཏན་དང་བྲལ་ཡང་། ཉན་རང་གི་ཡོན་ཏན་ཐམས་ཅད་
ཟིལ་གྱིས་གནོན་ཅིང་། བྱང་ཆུབ་སེམས་དཔའི་མིང་ཡང་མི་འདོར་ལ་འཁོར་བའི་དབུལ་
བ་ཐམས་ཅད་ཀྱང་རྣམ་པར་བཟློག་པར་བྱམས་པའི་རྣམ་ཐར་གྱི་མདོ་ལས་གསུངས་པ་
སོགས་ཀྱི་ཕན་ཡོན་དང་། ཐེག་ཆེན་ཀུན་གྱི་ཐོག་མའི་འཇུག་སྒོ་ཁོ་ནར་གྱུར་ཞིང་། བར་
དང་ཐ་མར་ཡང་གཙོ་བོར་གྱུར་པས་གཞུང་ཤིང་དུ་རྟོགས་ནས་ནུས་པ་ཅི་ཡོད་ཀྱིས་འདི་
ལ་ནན་ཏན་བྱ་དགོས། འདི་ལ་ཐོག་མར་ཚངས་བྱིན་གྱིས་ཞུས་པར། ཇི་ལྟ་ཇི་ལྟར་འདུ་
བྱེད་བརྫུན་པར་མཐོང་། །དེ་ལྟ་དེ་ལྟར་སྙིང་རྗེ་ཅན་དུ་གྱུར། །མི་བདེ་ཉོན་མོངས་སྐྱེ་བ་
སྡུག་བསྔལ་ཏེ། །དེ་དག་ཐར་བར་བྱ་ཕྱིར་སྤྱད་པ་སྤྱོད། །ཅེས་གསུངས་པ་ལྟར། རང་
ཉིད་ཐོག་མ་མེད་པ་ནས་འཁོར་བའི་མལ་དུ་གསོས་དུས་མེད་པའི་སྡུག་བསྔལ་གྱི་ཟུག་གཟེར་
དྲག་པ་སྣ་ཚོགས་པ་རྒྱུན་མི་ཆད་པར་མྱོང་དགོས་པ་འདི། ལས་དང་ཉོན་མོངས་པའི་རྣམ་
གྲངས་མི་ཟད་པ་ལས་བྱུང་ཞིང་། དེ་དག་གི་རྩ་བ་བདག་ཏུ་འཛིན་པ་ཁོ་ནར་ཤེས་ནས་འདི་



111
ཀེའུ་ཚང་ཕྱག་ཆེན་ཟིན་བྲིས།
ལས་མ་གྲོལ་ན། སླར་ཡང་ལས་ཉོན་གྱིས་གཞན་དབང་དུ་གྱུར་པའི་འདུ་བྱེད་ཀྱི་ཕུང་པོ་
མཐོ་དམན་སྣ་ཚོགས་པ་ཞིག་ལེན་དགོས་ན། དེ་ཐམས་ཅད་ནི་ཕྱི་མའི་སྡུག་བསྔལ་རྣམས་
འདྲེན་པར་བྱེད། སྡུག་བསྔལ་ཟིན་གྱི་རྟེན་དུ་གྱུར། སྡུག་བསྔལ་གཞན་གཉིས་ཀྱི་གནས་
ངན་ལེན་རྗེས་སུ་འབྲེལ། རང་ཉིད་གྲུབ་ཙམ་ནས་ཁྱབ་པ་འདུ་བྱེད་ཀྱི་སྡུག་བསྔལ་གྱི་རང་
བཞིན་དུ་སྐྱེས་པ་སྟེ། སྲིད་པའི་སྡུག་བསྔལ་ཐམས་ཅད་ཀྱི་རྟེན་དང་འབྱུང་ཁུངས་སུ་གྱུར་
པས་ན། དེ་དག་ལ་ཁྱད་མེད་དུ་ཡིད་སྨོན་སྐད་ཅིག་ཀྱང་མི་སྐྱེ་བར་སྡུག་ཀུན་གྱིས་བཅིངས་
པ་ལས་ཉིན་མཚན་ཀུན་ཏུ་རྣམ་པར་གྲོལ་འདོད་ཀྱི་བློ་བཅོས་མིན་སྐྱེས་པ་ན། རྟེན་ཇི་ལྟ་
བུས་འཁོར་བ་བཟློག་པ་དལ་འབྱོར་སྤྱི་དང་། ཁྱད་པར་རྣམ་གྲོལ་མཐའ་དག་ལམ་ཉེ་རིང་
གང་གིས་སྒྲུབ་པའི་རྟེན་མཆོག་ཏུ་བསྔགས་པའི་རབ་ཏུ་བྱུང་བའི་རྟེན་འདིར། ལམ་ཇི་འདྲ་
བས་འཁོར་བ་བཟློག་པ་བསླབ་པ་གསུམ་དང་། ཁྱད་པར་རང་གིས་གང་ཁས་བླངས་པ་
དང་འབྲེལ་བའི་བཅས་མཚམས་རྣམས་ཤེས་ཤིང་གུས་ལ་རབ་ཏུ་བསྒྲིམས་ཏེ་ཉོན་མོངས་
གང་ཆེ་བརྟགས་ཤིང་སྤོང་བའི་སྒོ་ནས་རྒྱལ་བའི་ནང་མཛོད་བཟུང་སྟེ། སླར་ཡང་རང་
གིས་འདུ་བྱེད་ཐམས་ཅད་སྡུག་བསྔལ་དུ་མཐོང་བ་ཇི་ལྟར་མ་མཐོང་བའི་སེམས་ཅན་ཀུན་
ལ་ཉེ་རིང་མེད་པར་བལྟས་པ་ན། བཟོད་ཐབས་མེད་པའི་ཁུར་གྱིས་ནོན་པར་ཤེས་ནས་རང་
གི་མར་གྱུར་པ་དང་། དཀའ་བ་དྭང་དུ་བླངས་ནས་ནུས་པ་ཅི་ཡོད་ཀྱིས་ཕན་བཏགས་པ་
མ་ལུས་པ་དྲན་པར་བྱས་ནས། བདག་ལ་ད་ལམ་བདེ་བ་རྣམས་སྒྲུབ་པའི་རང་དབང་ཅུང་
ཟད་རྙེད་པའི་དུས་འདིར་དྲིན་གཟོ་ཁོ་ན་བྱ་བར་རིག་ནས། སྙིང་ལ་འབབ་པའི་ཡིད་འོང་
གི་བྱམས་པས་དེ་དག་ཡལ་བར་མི་འདོར་བའི་གཅེས་པར་བཟུང་སྟེ་བདེ་བ་དང་ཕྲད་འདོད་



ཀེའུ་ཚང་ཕྱག་ཆེན་ཟིན་བྲིས།
112
སྡུག་བསྔལ་དང་བྲལ་འདོད་ཀྱི་བྱམས་སྙིང་རྗེ་བཅས་རྒྱུན་བསྲིངས་པའི་མུས་ཤིག་ན་སེམས་
ཅན་ཐམས་ཅད་ལ་ཧ་ཅང་འཕང་སེམས་ཤུགས་དྲག་པས། ད་ནི་འདི་དག་གི་ཁུར་ཐམས་
ཅད་བདག་གིས་འཁྱེར་སྙམ་པའི་སྙིང་སྟོབས་ཀྱི་ལྷག་བསམ་སྐྱེས་ནས་སེམས་ཅན་མ་ལུས་
པ་རེ་རེ་ནས་ཀྱི་དོན་ཡོངས་རྫོགས་གཅིག་གིས་འགྲུབ་པའི་ནུས་ལྡན་དེ་སུ་ཞིག་སྙམ་དུ་བསམ་
པ་ན། སངས་རྒྱས་ཉག་གཅིག་ཡིན་པར་ཤེས་ནས་སེམས་ཅན་སངས་རྒྱས་སུ་བྱས་པའི་
གཞན་དོན་གྱི་ཕྱིར་དུ་རང་གི་རྫོགས་བྱང་ཐོབ་འདོད་བསྐྱེད་དེ། བདག་གི་འདོད་བྱ་དེ་ལྟ་
བུ་ཡིན་པ་ལ། ད་ལྟ་གནས་སྐབས་འདི་ལྟ་བུར་གྱུར་པ་སོགས་སྲིད་པའི་འཇིག་པ་སྣ་ཚོགས་
པ་དང་། ཞི་བ་ཕྱོགས་གཅིག་པའི་འཇིགས་པ་གཉིས་ཀས་ཡིད་གདུངས་ནས། དེ་ལས་
སྐྱོབ་ནུས་ཀྱི་སྐུ་གསུང་ཐུགས་གསུམ་འཕྲིན་ལས་དང་བཅས་པའི་ཡོན་ཏན་མཐའ་དག་རྒྱས་
པར་བསམས་ནས་ཐོབའདོད་དང་བཅས་ཏེ་སངས་རྒྱས་དང༌། ཆོས་དང༌། ཕྱིར་མི་ལྡོག་
པའི་བྱང་སེམས་འཕགས་པའི་དགེ་འདུན་རྣམས་ལ་སྐྱབས་སུ་མཆིའོ་ཞེས་ལན་གསུམ་བརྗོད་
དེ། སྐྱབས་འགྲོ་ཁྱད་པར་ཅན་བྱས་ནས། གཞན་དོན་དུ་བདག་སངས་རྒྱས་སུ་འགྱུར་
བར་བྱའོ་སྙམ་པའི་སྨོན་སེམས་ཀྱང་ཆོ་ག་བཞིན་བསྐྱེད་པར་བྱ་ཞིང་། དེ་ལྟར་སེམས་བརྟན་
པར་གྱུར་ནས་བསླབ་བྱ་ལ་སློབ་ནུས་པ་ན། སློབ་དཔོན་འཇུག་སྡོམ་དང་ལྡན་པའི་དྲུང་ནས་
སྨོན་སེམས་དེ་བྱང་ཆུབ་མ་ཐོབ་བར་དུ་མི་བཏང་ངོ་སྙམ་དུ་དམ་འཆའ་བའི་བསམ་པ་ཆོ་
ག་ལ་བརྟེན་ནས་བསྐྱེད་པར་བྱ་སྟེ། འདི་ནི་ཆོ་གས་གཟུང་བ་དངོས་ཡིན་པས་བསླབ་བྱ་
རྣམས་ལ་ཚུལ་བཞིན་བསླབ་པར་བྱའོ། །རང་གི་གནས་ཁང་དུ་སྟོན་པའི་སྐུ་རབ་གནས་
མ་འཇིག་པ་རེ་དང་། མདོ་སྡུད་པ་ཡན་གྱི་ཤེར་ཕྱིན་གྱི་གླེགས་བམ་གྲངས་ཚང་བ་རེ་རྟེན་



ཀེའུ་ཚང་ཕྱག་ཆེན་ཟིན་བྲིས།
113
གྱི་གཙོ་བོར་མེད་ཐབས་མེད་པ་ཡིན། གོང་གི་སྐྱབས་འགྲོ་དང་སེམས་བསྐྱེད་རྒྱུ་ཚོགས་
དང་བཅས་པར་བློ་སྦྱོང་ཚུལ་ཉུང་ངུར་བྱས་པ་འདི་རྣམས་རྒྱུན་དུ་ལམ་གྱི་རིམ་པར་ཉམས་
བཞེས་ལྷིངས་ཆགས་པ་རྣམས་ཀྱིས་ཕྱག་ཆེན་གྱི་སྔོན་འགྲོར་སྐྱོང་བདེ་བའི་ཕྱིར་ཞུས་པ་ཡིན་
གྱི་ལམ་གྱི་རིམ་པ་གསར་དུ་འཚོལ་བ་རྣམས་ཀྱིས་བློ་ཁུལ་ངེས་ཀྱི་གཞུང་རྒྱས་པར་རེ་ལ་
བརྟེན་དགོས། སྦྱོར་བའི་སྐབས་འདིར་ལམ་གྱི་རིམ་པའི་ནང་ནས་སྐྱབས་སེམས་བསག་
སྦྱང་བླ་མའི་རྣལ་འབྱོར་གསུམ་ལ་སྒེར་འདོན་མཛད་པ་ནི་གནད་ཤིན་ཏུ་ཆེ་སྟེ། སྐྱབས་
འགྲོ་ཐེག་པ་སྤྱིའི་གཙོ་བོ་དང་། སེམས་བསྐྱེད་ཐེག་ཆེན་གྱི་གཙོ་བོ་ཡིན་པར་བསྟན་པ་ཙམ་
མ་ཡིན་གྱི། ནན་ཏན་བྱ་བར་གསུངས་པས་ཐུན་གྱི་འགོར་འདི་གཉིས་སྒེར་གྱི་དམིགས་
པ་འབུད་ཙམ་རེ་བྱས་པས་མི་ཡོང་། ལམ་གྱི་རིམ་པ་གྲངས་ཚང་བས་མྱོང་བ་བཏོན་ནས་
ཐུན་གྱི་མཇུག་བར་དུ་འདི་གཉིས་ཀྱི་རྩི་མ་ཡལ་བར་དགོས་པས་མདོར་ན་སྤྱོད་པ་སྤྱི་བསླབ་
བར་གྱི་ལམ་གྱི་རིམ་པ་མཐའ་དག་ཕྱག་ཆེན་འདིའི་སྔོན་འགྲོ་དོན་གྱིས་ཐོབ་པ་ཡིན། གཞུང་
འདི་དང་། རྗེ་བླ་མས་ལམ་གྱི་གཙོ་བོ་རྣམ་པ་གསུམ་དུ་བསྡུས་པ་ལྟ་བུ་མ་གཏོགས། ཚིག་
ཉུང་ངུས་དོན་ཐམས་ཅད་བསྟན། ལས་གཅིག་གིས་དོན་ཐམས་ཅད་འགྲུབ་ཟེར་བ་མང་
པོ་ཡོང་སྟེ། དམིགས་བསལ་གྱི་དགོས་དབང་འགའ་རེ་མ་གཏོགས་ཐམས་ཅད་ཀྱིས་ཡིད་
གཏད་དུ་རུང་མི་རུང་ལེགས་པར་བརྟག་དགོས། སྐྱེས་བུ་གསུམ་གྱི་སྐྱབས་འགྲོ་མཚན་
ཉིད་པ་རང་ལ་ཡང་། ནང་གསེད་ཀྱི་ཙམ་ཁྱད་གཉིས་རེ་ཡོང་བ་ཡིན་ཏེ། སོ་སོའི་འཇིགས་
པ་ཐུན་མོང་མ་ཡིན་པས་འཇིགས་ནས། དཀོན་མཆོག་གསུམ་ལ་སྐྱོབ་ནུས་སུ་མཐོང་བའི་
ཡིད་ཆེས་ཀྱིས་རྩེ་གཅིག་པའི་རེ་ལྟོས་འཆའ་བའི་སེམས་བྱུང་སྟེ། སྐྱེས་བུ་གསུམ་སོ་སོའི་



114
ཀེའུ་ཚང་ཕྱག་ཆེན་ཟིན་བྲིས།
སྐབས་སུ་སྔོན་ལ་སྐྱེ། དེ་ནི་སོ་སོའི་སྐྱབས་འགྲོ་མཚན་ཉིད་པ་དང་། ཙམ་པོ་བ་ཡིན། དེ་
ལས་བློ་སྣ་འཕར་ནས་ཁྱད་པར་ཅན་དུ་འགྱུར་བ་ལ། གཞན་རྒྱུད་ཀྱི་སྐྱབས་ལ་རེ་བ་ཙམ་
གྱིས་སྐྱོབ་ནུས་ཀྱི་རྩལ་མི་རྫོགས་པར་མཐོང་བས། དཀོན་མཆོག་གཞན་གཉིས་ལ་བརྟེན་
ནས་སོ་སོའི་སྐབས་ཀྱི་ཆོས་དངོས་དེ་རང་རྒྱུད་ལ་སྒྲུབ་ཅིང་དེ་ལས་མི་ལྡོག་པར་དམ་བཅའ་
བའི་ཚུལ་གྱིས་རེ་བའི་སེམས་བྱུང་སྟེ། སྐྱབས་འགྲོ་ཁྱད་པར་ཅན་ཡིན། དེ་ལ་དགོངས་
ནས་རྗེ་བླ་མས་ཀྱང་འབྲས་བུའི་དུས་སུ་ངན་འགྲོ་ལས་སྐྱོབ་པ་ལ་རྒྱུའི་དུས་ན་ཡིད་མི་དགེ་
བ་ལ་འཇུག་པ་འཆོས་དགོས་པ་ཞེས་གསུང་ཞིང༌། ཆོས་དཀོན་མཆོག་སྐྱབས་དངོས་སུ་
འཇོག་པའང་དེ་ཡིན། དཔེར་ན་སྲིད་ཞི་གཉིས་ཀས་འཇིགས་ནས་ཐེག་ཆེན་ཐུན་མོང་མ་
ཡིན་པའི་སྐྱབས་ཡུལ་གསུམ་ལ་རེ་བའི་སྐྱབས་འགྲོ་དེ། སྐྱེས་བུ་ཆུང་འབྲིང་དང་ཐུན་མོང་
མ་ཡིན་པའི་ཐེག་ཆེན་གྱི་སྐྱབས་འགྲོ་ཡིན་ཀྱང་། ཐེག་ཆེན་གྱི་སྐྱབས་འགྲོ་ཁྱད་པར་ཅན་
མ་ཡིན། འདིའི་དུས་སུ་ཡང་རྫོགས་བྱང་ཐོབ་འདོད་ཙམ་ཡོད་ཀྱང་དེས་མི་ཆོག་པར། མི་
ལྡོག་པ་ཡི་སེམས་དག་གིས། ཞེས་གསུངས་པ་ལྟར། རྫོགས་བྱང་ཐོབ་བྱར་ཐག་བཅད་
དེ་དུས་ཐམས་ཅད་དུ་དེ་ལས་མི་ལྡོག་པར་དམ་འཆའ་བ་ན་ཁྱད་པར་ཅན་དུ་འགྱུར། འདི་
དང་སྨོན་སེམས་མི་གཏོང་བའི་བློ་དངོས་གནས་པ་གཉིས་རྒྱུད་ལ་མངོན་དུ་གྱུར་དུས་སྔ་རྟིང་
མ་ངེས་ཀྱང་། ཆོ་གའི་ཚེ་སྐྱབས་འགྲོ་སྔོན་དུ་བྱེད་པ་ནི་དགོས་པ་གཞན་གྱིས་ཡིན་ནོ། །སོ་
སོའི་སྐྱབས་འགྲོ་ཙམ་པོ་བ་ནི་རྒྱུ་སྐྱབས་གཙོ་ཆེ་བ་དང་། ཁྱད་པར་ཅན་ནི་འབྲས་སྐྱབས་
གཙོ་ཆེ་བ་ཡིན་ནམ་སྙམ། ཐེག་ཆེན་གྱི་སྐྱབས་འགྲོ་ཙམ་ཁྱད་གཉིས་ཀྱི་ལག་རྗེས་ཀྱང་།
དང་པོས་བྱང་ཆུབ་སེམས་དཔའ་རྣམས་ཀྱིས་རང་དུས་སུ་ཡང་གཞན་ལ་བརྟེན་ནས་འགྲོ་



115
ཀེའུ་ཚང་ཕྱག་ཆེན་ཟིན་བྲིས།
བ་རྣམས་སྒྲོལ་བར་བྱེད། གཉིས་པས་སངས་རྒྱས་ནས་རང་སྟོབས་ཀྱིས་གཞན་སྒྲོལ་བར་
བྱེད་པ་འབྱུང༌། འདི་ནི་གྲོགས་རྣམས་རང་རྐྱངས་པས་མགོ་འདོན་པ་དང་། སྔོན་མ་ནི་
གཞན་ལའང་རོགས་བཅོལ་ནས་མགོ་འདོན་པ་ལྟ་བུའོ། །འདི་རྣམས་ནི་དེང་སང་བདག་
ལྟ་བུའི་བློ་ཚོད་ཅན་སངས་རྒྱས་ཀྱི་མཚན་སྒྲོགས་པ་ཙམ་ལ་ཡང་དཀའ་འཚེར་བྱེད་པ་རྣམས་
ལ་འཕྲལ་དུ་མི་མཁོ་ཡང་ཐོས་བསམ་སྒོམ་པ་སོགས་གང་གི་ཚེ་ཡང་སྐྱོན་ལྷག་མ་མ་ལུས་
པར་སེལ་བའི་རྗེ་བླ་མའི་ལུགས་སྲོལ་འཛིན་པའི་སྨོན་ལམ་འགྲུབ་ཕྱིར་ཞུས་པའོ། །དེ་ཡང་
སྤང་བྱ་ཆེ་རིམ་ནས་སྤོང་། གཉེན་པོ་ཆུང་རིམ་ནས་སྐྱེ་བ་གཞུང་ཆེན་མོ་རྣམས་ཀྱི་དགོངས་
དོན་ཡིན་པས། དེ་ཉམས་སུ་ལེན་པའི་ཚུལ་ནི། སྤང་བྱ་སྤོང་སླ་བ་ཆེས་རགས་པ་རྣམས་
ལ་སྤོང་སེམས་ཆུང་ངུ་སྐྱེས་ནས་སུན་འབྱིན་པ་སོགས་དྲི་མ་འཁྲུད་པའི་དཔེ་ལྟར་སྐྱོན་རགས་
པ་ནས་སེལ་གང་ཐུབ་བྱ། དེའི་གཉེན་པོ་ཆུང་ངུ་ལས་མེད་ཀྱང་མ་མཛངས་མས་བུ་ཆུང་
གསོ་བ་ལྟར་དེ་ཡལ་བར་མ་དོར་བར་བསྐྱངས་པས་སྤངས་རྟོགས་ཀྱི་ཡོན་ཏན་གང་ཡོད་
མ་ཉམས་གོང་འཕེལ་དུ་སོང་ནས་ཆ་ཤས་རྫོགས་པའི་ཉ་གང་བར་འགྱུར་གྱི་ཡོན་ཏན་ལྷུན་
རྫོགས་དེ་གློ་བུར་དུ་འབྱུང་བ་མིན། ད་ལྟ་སངས་རྒྱས་ཀྱི་ཡོན་ཏན་ཕར་ཞོག་བྱང་སེམས་
ས་ཐོབ་པ་ཞིག་གི་ཡོན་ཏན་བརྗོད་ཀྱང་དེ་འདྲ་ཡོད་པ་རང་ཨེ་བདེན་སྙམ་པ་དང་། བདེན་
ཀྱང་བདག་ལྟ་བུས་ཐོབ་ཐབས་མི་འདུག་ཟེར་ནས་དད་པ་ཙམ་ཡང་མི་སྐྱེ་བ་ཐམས་ཅད་མན་
ངག་འདི་འདྲ་མེད་པས་ལན་པ་རེད། སྔོན་ཁམ་ཆུང་ཟེར་བ་མི་བྱེད་རྒྱུ་མང་བའི་ཚད་དུ་
འཁྱོལ་བ་ཞིག་ཡོད་འདུག དེས་དགེ་བཤེས་སྟོད་ལུང་པའི་མདུན་དུ་ཕྱིན་པས། དགེ་བཤེས་
ཀྱིས་སྙིང་རྗེ་སྙིང་རྗེ་གསུངས་པས། ཁོ་ཁྲོས་ནས་དེ་ཅི་ལགས་ཟེར། ཁྱོད་ཡོད་ཚད་བྱེད་



116
ཀེའུ་ཚང་ཕྱག་ཆེན་ཟིན་བྲིས།
མཁན་གྱིས་ཆོས་མི་བྱེད་པ་གསུངས་པས། ཁོ་དད་ནས་དེ་བདེན་གང་གིས་ལན་ལགས་
ཞུས་པས། ཆོས་ཀྱི་ཚུལ་ལ་ཡིད་མ་ཆེས་པ་དང་། བསོད་ནམས་ཆུང་བས་ལན་གསུངས་
པས། འོ་ན་ཆོས་ཞུ་བྱས་པས། ལས་འབྲས་བསྟན་ནས་མཇུག་ཏུ་ཁམ་ཆུང་སྟོན་པ་ཟེར་
བ་མིང་ཡང་འགྱུར་ནས་ཤིན་ཏུ་ལེགས་པ་ཞིག་བྱུང་འདུག་དེ་འདྲ་གསུང་མཁྱེན་པ་དང་།
ཞུ་ཤེས་པ་ཤེས་རབ་མ་ལོག་པ་ཡོད་པའི་རྟགས་རེད། གནད་ལ་བཀར་བའི་ཞུ་ལན་འདི་
འདྲ་དགོས་པ་ཡིན། དེ་ལྟར་སེམས་བསྐྱེད་ནས་སེམས་ཅན་སུ་ལ་ཡང་ཕན་སེམས་མི་འདོར་
བ་ཞིག་མ་མཐའ་མཛད་དགོས། པོ་ཏོ་བས། ལི་མོའི་བུ་ཞེས་བོས་ནས་བསོད་ནམས་ལ་
མི་འཁང་། དང་པོ་ནས་གཞན་སྡུག་བསྔལ་བ་མཐོང་དུས་བདེ་བ་ཡོང་མ་མྱོང་། གཟན་
བདེ་བ་མཐོང་དུས་སྡུག་བསྔལ་ཡོང་མ་མྱོང་གསུངས། སྐྱེས་རབས་ལས་ཀྱང་། བདེ་བའི་
ཚེ་ན་རྟག་ཏུ་ཁྱོད་བཀུར་ནས། །ཉམ་ཉེས་ཆེ་ན་དོར་དུ་ག་ལ་རུང་། །ཞེས་གསུངས་སོ།
གཉིས་པ་བསག་སྦྱང་སྔོན་དུ་བྱ་བ་ནི། སེམས་ཀྱི་ཆོས་ཉིད་མཐོང་བ་ཡང་། །ཚོགས་བསགས་
སྒྲིབ་སྦྱངས་ལ་ལྟོས་པས། །ཡིག་བརྒྱ་འབུམ་ཙམ་ལྟུང་བཤགས་ནི། །བརྒྱ་ཕྱག་གང་མང་
སྔོན་བཏང་ནས། །ཞེས་གསུངས། དེ་ཡང་ཀུན་གྱི་འདོད་བྱ་བདེ་བ་དང་ཕྲད་པ་སྡུག་བསྔལ་
དང་བྲལ་བའི་ཐབས་དགེ་སྡིག་ལ་བླང་དོར་བྱེད་པ་མ་གཏོགས་གཞན་མེད་ལ། དེ་ནི་བསགས་
སྦྱང་གི་ངོ་བོ་ཡང་ཡིན་ཞིང་། དེ་ཡང་སྐྱེས་རབས་ལས། སྡུག་བསྔལ་གཞིར་གྱུར་གཏམ་
ངན་རྗེས་འབྲེལ་བའི། སྡིག་པའི་ལས་ལམ་དེ་ལ་རྒྱབ་ཕྱོགས་ལ། དེ་བས་བསོད་ནམས་
སྤྱོད་པ་དཔལ་ལྡན་པ། །བདེ་བ་རབ་བྱུང་བསྒྲུབ་ལ་བློ་བྱོས་ཤིག །ཅེས་གསུངས་པ་ལྟར།
བླང་དོར་མ་ཕྱུགས་པའི་བསག་སྦྱང་གནད་སྨིན་ཞིག་ཤིན་ཏུ་གལ་ཆེ། གང་གི་ཕྱིར་དུ་ན་



117
ཀེའུ་ཚང་ཕྱག་ཆེན་ཟིན་བྲིས།
རྩ་བར། །སེམས་ཀྱི་ཆོས་ཉིད་མཐོང་བ་ཡང་། །ཞེས་གསངུས་ལ། རང་འགྲེལ་དུ་སྤྱིར་
སེམས་ཀྱི་ཆོས་ཉིད་མངོན་སུམ་དུ་མཐོང་བ་ཚོགས་རྒྱ་ཆེན་པོ་གསོག་པ་དང་སྡིག་སྒྲིབ་སྦྱོང་
བ་ལ་རག་ལས་པས་ཞེས་འགྲེལ་ལུགས་ཀྱིས། འདིའི་སྐབས་ཀྱི་སེམས་ཀྱི་ཆོས་ཉིད་ནི་གནས་
ལུགས་མཐར་ཐུག་རྐྱང་པ་ལ་བྱེད་པ་མིན་གྱི། འོག་ཏུ་དེ་ལྟར་སེམས་ཀྱི་ཆོས་ཉིད་ནི་ཞེས་
གསུངས་པའི་སྐབས་ལྟར། གཞན་ཕྱོགས་ཀྱིས་ཆོས་ཉིད་མཐར་ཐུག་ཏུ་འདོད་པའི་རང་
ལུགས་སེམས་ཀྱི་ཀུན་རྫོབ་པའི་ངོ་བོ་གསལ་རིམ་མངོན་སུམ་པ་ལ་ཡང་བྱའོ་སྙམ་སྟེ་དཔྱད་
པར་མཛོད། བསགས་སྦྱང་གི་ནང་ནས་ཀྱང་ལས་དང་པོ་བ་ལ་སྒྲིབ་སྦྱོང་རང་སྐབས་སུ་
བབས་པས་ན་ཡིག་བརྒྱ་འབུམ་ཙམ་ཉུང་མཐའ་དང༌། ལྟུང་བཤགས་བརྒྱ་ཕྲག་དང་འབྲེལ་
བ་སོགས་ཀྱི་སྒོ་ནས་མདོར་ན་སྟོབས་བཞི་ཚང་ངེས་ཀྱི་བཤགས་སྡོམ་བྱ་དགོས་ཏེ། ཀླུ་སྒྲུབ་
ཀྱིས། དང་པོར་སྡིག་ལས་ལྡོག་པར་བྱ། །བར་དུ་དགེ་ལ་བརྩོན་པར་བྱ། །ཞེས་གསུངས།
དེང་དུས་དགེ་ཕྱོགས་ལ་འབད་ཀྱང་གནད་དུ་གཏོང་བའི་མན་ངག་མེད་ན་བསགས་སྦྱང་ཡང་
སྡིག་པ་བསགས་ནས་དགེ་བ་སྦྱོང་བ་འདྲ་བ་འོང་ཉེན་ཆེ། དེའི་མན་ངག་ནི་ལས་འབྲས་
བསམས་ནས་ཡིད་ཆེས་བསྐྱེད་པ་ལས་གཞན་མེད། ད་ལྟ་ཅུང་དྲག་པ་རྣམས་ལ་སྒོམ་རྒྱུའི་
ལྷ་གཟུགས་རེ་དང་འདོན་རྒྱུའི་གཟུངས་སྔགས་རེ་ཡོང་སྟེ། བསམ་རྒྱུའི་ཆོས་རེ་མེད་པས་
ཕན་ཡོན་མངོན་མཐོ་བ་མི་འབྱུང༌། མ་བྱུང་ཙ་ན་རང་གིས་མ་བྱུང་བ་མི་ཤེས་ཆོས་ལ་
དམིགས་ནས་ལོག་ལྟ་སྐྱེ་ཉེན་ཡོད། དགེ་བཤེས་སྙུག་རུམ་པས། སྤྱན་སྔ་བ་ལ་སྒྲོལ་མའི་
སྒྲུབ་ཐབས་ཞུས་པས། སྒྲུབ་ཐབས་མི་ཤེས་སྤོང་ཐབས་ཤེས་པར་གྱིས་གསུངས་པ་ལྟར་
ཡིན། དེ་ཡང་ཏིང་ངེ་འཛིན་རྒྱལ་པོའི་མདོ་ལས། ལས་གང་སངས་རྒྱས་ཀྱིས་ནི་རྟག་སྨད་



118
ཀེའུ་ཚང་ཕྱག་ཆེན་ཟིན་བྲིས།
པ། སྲང་དང་ཚང་ལ་གཡོ་སྒྱུ་བྱེད་པར་ཞུགས། །དེ་འདྲའི་སྡིག་པ་ཉོན་མོངས་མང་བྱས་
པས། །ལས་ངན་བྱེད་པ་དེ་དག་ངན་འགྲོར་འགྲོ །ཞེས་བཀའ་སྩལ་པ་ལྟར། ཐ་ན་བྲེ་
སྲང་ལ་གཡོ་སྒྱུ་བྱེད་པ་སོགས་ཀྱི་སྡིག་སྦྱོང་ཐམས་ཅད་ནི། དམ་པ་རྣམས་ཀྱིས་སྨོད་པས་
ཁ་ན་མ་ཐོ་བ་དང་། རྣམ་པར་སྨིན་ན་སྡུག་བསྔལ་བས་སྡིག་པ་དང་། རྟག་ཏུ་མི་བདེ་བས་
མི་དགེ་བར་འདུག་པས། འདི་རྣམས་བདག་ལ་མེད་ན་ལེགས་ཡོང་ན་ཅི་འདྲ་བར་འགྱུར་
སྙམ་དུ་དཔྱད་པར་བྱ་སྟེ། དགེ་བཤེས་ཕུ་ཆུང་བས་མཚན་གུང་ལ་ཨ་ཙམ་ཞེས་གསུངས་
པར། ཅི་ཡིན་ཞུས་པས། དུས་མཐའི་ཉན་ཐོས་རྣམས་བྱེ་མའི་སྒྲོ་བ་ཁ་ཕུབ་པ་ལྟར། ངན་
སོང་དུ་འགྲོ་བར་གསུངས་འདུག་ན། ང་ཡང་དེའི་གསེབ་ན་ཡོད་པས་གསུངས། དེ་ཡང་
ལས་འབྲས་སྤྱིར་བསམ་ཚུལ་དངོས་དང༌། སོ་སོར་ཕྱེ་སྟེ་བསམ་ཚུལ་རྣམས་ལ་ཞིབ་ཏུ་
བརྟགས་ནས་ངེས་པ་ཅི་འདྲོང་བྱས་ཏེ། བླང་དོར་གང་ཤེས་ཀྱི་དེ་མ་ཐག་ཏུ་འཇུག་པའི་
ལག་ལེན་གང་ཟབ་དང༌། བློ་དམན་པ་རྣམས་ཀྱིས་ཀྱང་ཐོག་མར་ལས་ལམ་ལྕི་བར་གསུངས་
པ་རྣམས་དང་། སྟོབས་ལྡན་གྱི་ལས་ཀྱི་སྒོ་བསྡུས་ཏེ་བསྟན་པ་རྣམས་ལ་གཙོར་འདོན་བྱ་
ཞིང་། བྱེ་བྲག་ཏུ་རྟེན་ཁྱད་པར་ཅན་སྒྲུབ་ཕྱིར་དུ། དེའི་ཡོན་ཏན་བྱེད་ལས་རྒྱུད་དང་བཅས་
པ་སོགས་མཐའ་དག་པར་བསམས་ནས་འཇུག་ལྡོག་བྱ་ཚུལ་སྤྱིར་བསྟན་པ་ལྟར་འབད་ཀྱང་།
གཞན་དབང་དུ་གྱུར་པས་གོ་ས་ན་སྟོབས་བཞིས་སྦྱང་བར་གསུངས་སོ། །ཚུལ་འདི་ཤིན་
ཏུ་ལྐོག་ཏུ་གྱུར་པས་ངེས་པ་ཆེས་རྙེད་དཀའ་བའི་ཕྱིར། ཐོག་མར་སློབ་དཔོན་ཕྱོགས་ཀྱི་
གླང་པོས། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་
འཚལ་ནས། །ཞེས་གསུངས་པ་དང་། དེའི་དགོངས་འགྲེལ་དུ་དཔལ་ཆོས་ཀྱི་གྲགས་པས།
ཏུ



119
ཀེའུ་ཚང་ཕྱག་ཆེན་ཟིན་བྲིས། .
རྒྱ་སྤངས་ཡོན་ཏན་གསུམ་བདེ་གཤེགས། ཞེས་གསུངས་པས། མཛེས་པར་གཤེགས་
པ། སླར་མི་ལྡོག་པར་གཤེགས་པ། མ་ལུས་པར་གཤེགས་པའི་ཁྱད་ཆོས་གསུམ་ལྡན་དུ་
བསྒྲུབ། དེ་དང་དབུ་མ་བཞི་བརྒྱ་པ་ནས་གསུངས་པའི་སྙིང་རྗེ་མཐའ་མེད་དུ་འཕེལ་བའི་
རིགས་པ་གཉིས་ཟུང་དུ་སྦྱར་ནས་ངེས་ཤེས་དྲངས་པས་སྟོན་པ་ཚད་མའི་སྐྱེས་བུར་བློ་ཐག་
ཆོད་པ་ན། འབྲས་མེད་ཕྱིར་ན་བརྫུན་མི་གསུངས། །ཞེས་པ་ལྟར་གྱི་ཆོས་བསྟན་པ་སོགས་
གཟུགས་སྐུའི་མཛད་པ་མཐའ་དག་མི་བསླུ་བར་ཤེས་ནས། མདོ་སྡེ་ཀློག་པ་ཙམ་གྱིས་ཀྱང་
ལས་འབྲས་ལ་ཡིད་ཆེས་རྣམ་དག་སྐྱེ་བ་ཡིན། འདི་མེད་ན་ཁམས་གསུམ་ཡུད་ཙམ་ལ་
སྐོར་ཐུབ་པའི་གདེང་ཡོད་ཀྱང་བདུད་ཀྱིས་བྱིན་པའི་སྙིང་སྟོབས་ཡིན། རྗེ་བླ་མ་ཙོང་ཁ་
པ་ཆེན་པོས་ཀྱང་། འདི་ལ་བཅོས་མིན་གྱི་ངེས་པ་མ་རྙེད་ན། །ཆོས་གང་ལ་ཡང་རྒྱལ་
བ་དགྱེས་པའི་ངེས་པ་མི་རྙེད་དོ་ཞེས་པ་དང་། ཡང་དེས་ན་ལས་གཉིས་རྒྱུ་དང་འབྲས་བུར་
བཅས་པ་ལ་ངེས་པ་བསྐྱེད་ཅིང་ཉིན་མཚན་ཀུན་ཏུ་སྒོ་གསུམ་ལ་རྟོག་པ་ཅིག་གིས་ངན་འགྲོ་
གཅོད་ཀྱི་ཐོག་མར་རྒྱུ་འབྲས་ཀྱི་རྣམ་དབྱེ་ལ་མི་མཁས་ཤིང་ཅུང་ཟད་ཤེས་ཀྱང་སྒོ་གསུམ་
བག་ཡངས་སུ་འཇུག་པ་ནི་ངན་འགྲོའི་སྒོ་འབྱེད་པ་ཁོ་ན་སྟེ། ཞེས་མདོ་ལུང་དང་བཅས་
པ་དྲངས་ནས་ཐག་རྦད་ཀྱིས་བཅད། ལྷག་པར་སྟོང་ཉིད་རྟོགས་པ་ནི་རྟེན་འབྲེལ་རྟོགས་
པའི་དོན་ཡིན་ན། སྟོང་ཉིད་རྟོགས་པར་ཁས་བླངས་ནས་ལས་འབྲས་ལ་མི་རྩི་བའི་དེང་སང་
གི་གྲུབ་ཐོབ་རྣམས་ནི་རང་གིས་རང་ཉིད་ཤེས་བྱ་ལ་མི་སྲིད་པར་སྟོན་པ་ཡིན་ནོ། །ལས་
འབྲས་ཁྱད་དུ་བསད་ན་མཁས་པས་མི་ཕན་ཏེ། པཎྜི་ཏ་དྷརྨ་སེ་ནས་རང་རྩ་བ་ཉམས་པས།
དེས་མུ་སྟེ་བའི་བསྟན་བཅོས་བརྩམས་པས་མི་རིང་བར་ནད་ཀྱིས་བཟུང་། རྐན་ནས་ཤ་



120
ཀེའུ་ཚང་ཕྱག་ཆེན་ཟིན་བྲིས།
ནུ་མ་འདྲ་བ་སྐྱེས་ནས་ཟས་འབྲུ་རེ་ཡང་ཟར་མ་བཏུབ་པར་ཤིན་ཏུ་སྡུག་བསྔལ་བར་གྱུར།
སྔོན་ནས་སྤྱན་རས་གཟིགས་དང་མཇལ་དུ་ཡོད་པའང་ལས་ཀྱིས་བསྒྲིབས་ནས་མ་མཇལ།
ནན་གྱིས་གསོལ་བ་བཏབ་པས་རྨི་ལམ་དུ་མཇལ་ནས་ནད་ཀྱང་མི་འཚོ་ཕྱི་མ་དམྱལ་བར་
འགྲོ་གསུངས། རྒྱུན་དུ་བཙུན་པོར་རློམ་ཡང་མི་ཕན་ཏེ། རྒྱ་གར་གྱི་གནས་བརྟན་ཅིག་
གིས། ཤིང་གི་མཆིལ་ལྷམ་གཙུག་ལག་ཁང་དུ་བྱོན་པ་བཀག་པ་ཤེས་བཞིན་དུ་ཁྱད་དུ་བསད་
ནས་གྱོན་པས། ཡི་དྭགས་རྐང་གྱོལ་ཅིག་ཏུ་སྐྱེས་ནས་སེམས་ཅན་ལ་གནོད་འཚེ་བྱེད་པ་
དང་། དགེ་ཚུལ་ཞིག་དང་གཏམ་བྱས་པ་བྱུང༌། ཐུན་མོང་གི་དངོས་གྲུབ་ཀྱིས་ཀྱང་མི་
ཐུབ་སྟེ། སྔོན་ཕོད་མདོར་གཤིན་རྗེའི་གཤེད་ཞལ་གཟིགས་པ་ཞིག་གིས་གནས་བརྟན་བྱས་
ནས། དགེ་འདུན་གྱི་རྫས་ཕུབ་མ་ཞིབ་མ་གང་ལ་བདག་གིར་ལོངས་སྤྱད་པས། ཤི་ནས་
གཤིན་རྗེའི་གཤེད་ཀྱི་གཟུགས་འདྲ་བའི་ཡི་དྭགས་སུ་སྐྱེས་ནས། རྒྱུན་དུ་དགེ་བསྙེན་བཟང་
བ་ཞིག་གི་གཏོར་མ་ཟ་བ་ལས། ནུབ་ཅིག་གཏོར་མ་ཆག་པས་དངོས་སུ་བྱུང་། འཇིགས་
ནས་སླར་སུ་ཡིན་བྱས་པས། སྔོན་གྱི་ལོ་རྒྱུས་བཤད་ཅིང་། ཁྱོད་ཀྱི་གཏོར་མ་དེ་ཕན་ཆེ་
བ་ལས། དོ་ནུབ་མེད་ནས་ཡོང་ཟེར་རོ། །གཞན་ཡང་བྱམས་པ་སེང་གེ་སྒྲས་ཞུས་པར།
དམྱལ་བར་མདའ་འཕངས་པ་བཞིན་སྐྱེ་བའི་ལས། །ཚུལ་ཁྲིམས་མེད་པར་དད་རྫས་ཟ་
བ་དང་། །ཉེས་ལྟུང་སྟོན་པའི་མདོ་ཤེས་བཞིན་དུ་ལྟུང་བ་འབྱིན་པ་དང་། ལྟུང་བ་བྱུང་བ་
ཞག་ཏུ་མི་འཆོས་པ་དང་། གཞན་གྱི་ཕུན་ཚོགས་ལ་ཕྲག་དོག་བྱེད་པ་དང་བཞིར་གསུངས།
དམྱལ་བར་མྱུར་དུ་སྐྱེ་བའི་ལས། རྙེད་བཀུར་གྱིས་ང་རྒྱལ་བྱེད་པ་དང་། མང་དུ་ཐོས་
པས་ང་རྒྱལ་བ་དང་། ཚུལ་ཁྲིམས་དང་སྦྱངས་པའི་ཡོན་ཏན་གྱིས་ང་རྒྱལ་བ་དང་། མཛའ་



121
ཀེའུ་ཚང་ཕྱག་ཆེན་ཟིན་བྲིས།
བཤེས་དང་སློང་མོ་སྟེར་བའི་རྒྱུས་རློམ་ཞིང་ང་རྒྱལ་བ་བཅས་བཞིར་གསུངས་པ་སོགས་ཞིབ་
པར་ཤེས་ནས། འདིའི་ཉེས་པ་འདིའོ་སྙམ་པ་དང་། དེ་མ་བྱུང་ཡང་འདི་ཉེས་དམིགས་
སོ་སྙམ་པ་ཙམ་སྐྱེད་ནས་སྤོང་དགོས་ཀྱི། འདི་ལ་བཟུར་ཐབས་དང་བྱོལ་ཐབས་གཞན་
མེད་དོ། །ཕྱུང་དང་འབྱུང་འགྱུར་གྱི་སྡུག་བསྔལ་ཐམས་ཅད་བཟླས་བསྒོམ་མ་བྱས་པས་
ལན་པ་མེད། ཉེས་པ་ཆུང་ངུ་རེ་མ་མནན་པས་ལན་པ་ཤ་སྟག་ཡིན། དེ་ནི་བྱེད་པ་དང་
ཐུག་ན་མཆིལ་མ་མིད་ཤུལ་ཙམ་ལ་ཡང་འཁོར་སྒྱུར་སྒྲུབ་ཏུ་ཡོད་པས་ཚེགས་ཆུང་ལ་དོན་
ཆེ་བ་ཡིན། སེར་སྐྱ་གང་གིས་ཀྱང་ཁས་བླངས་དང་འབྲེལ་ན་ལྟ་ཅི། མ་འབྲེལ་ན་ཡང་
དམ་པ་རྣམས་ཀྱིས་མི་རུང་བར་ཞལ་གྱིས་བཞེས་པས་ན། དེའི་རྗེས་སུ་འབྲངས་ནས་ཉེས་
དམིགས་གཅིག་ལ། འདི་ནས་བརྩམས་ཏེ་འདིས་མ་གོས་བྱ་བ་གཅིག་སྟོན་རྒྱུ་བྱུང་ན་དུས་
ཀྱི་མཐའ་མར་མི་གོ་ཆོད་པ་རང་ཡིན། དགེ་བཤེས་ཀ་མ་བས། ལས་འབྲས་ཞེ་ཐག་པ་
ནས་བསམས་ན་མཆི་མ་སྦར་མོས་གསོག །ཤ་ལ་གྲི་ཡིས་འདྲ། དེ་མེད་པ་མ་བསམས་
པ་ཡིན་གསུངས། ཤ་བོ་པས། འཇིག་རྟེན་པའི་ཡང་དག་པའི་ལྟ་བ་སྐྱེས་ནས། རང་ཀོག་
གིས་འགྲོ་དུས་ལྷ་འདྲེ་མི་གསུམ་དགྲར་ལངས་པ་བས། ཉེས་བྱས་གཅིག་དགྲར་ཤེས་ནས་
ཡོང་། འཛམ་གླིང་གི་ནོར་ཐམས་ཅད་ལས་ལྷ་ཕྱག་གཅིག་དགའ་བར་ཤེས་ནས་བྱེད་པས།
དགེ་སྡིག་སྲོག་དང་བསྡོངས་པ་ཅིག་ཡོང་ན། ཚིག་མཐོ་དམན་ནམ། འདུག་ས་ལེགས་
ཉེས་རེའམ། ཕོ་ཁ་གཟར་མཆུ་རེས་ཆོས་ག་ན་བཏོན་གསུངས། ད་དུས་གྲོགས་ངན་པ་
མི་རུང་བ་ཆེ་ཆུང་མེད་པར་ཨའུ་ཙི་ཟེར་བ་དང་འགྲོགས་ཐེབས་མེད་ད་ལྟ་སོ་ན་དུས་ཨའུ་
ཙི་མིན་དང༌། སྡུག་བསྔལ་ཆེ་ཆུང་ལ་ཁྱད་ཇི་ཙམ་འདུག་མྱོང་བས་བལྟས་ན་ཤེས། སྟོན་



ཀེའུ་ཚང་ཕྱག་ཆེན་ཟིན་བྲིས།
122
པ་རིན་པོ་ཆེས་འུ་ཅག་ལ་སྤྱོད་ངན་ཅིག་ཡོད། སྒོག་པ་ཆེ་ཟོས་ཆུང་ཟོས་ཟེར་ནས་ཁྱད་
མེད་བྱེད་དེ་ཡེ་མིན་གསུངས། དེ་ལྟར་བསམས་པས་རང་སྡིག་པོ་ཆེར་མཐོང་ནས་མི་བཟོད་
པ་ཞིག་བྱུང་ན། སྟོབས་བཞི་ཚང་ངེས་ཀྱིས་སྡིག་པ་ཐམས་ཅད་ཟླ་སྒྲིལ་ནས་བསྐྱར་དུ་ཡོད་
པ་ཡང༌། སངས་རྒྱས་རང་གི་བཀའ་ཚད་མ་ཡིན། དགེ་བཤེས་ཀ་མ་བས། ཐོག་མེད་
ཀྱི་སྡིག་པ་ཐམས་ཅད་རྫོགས་པ་རེ་རེའི་རྒྱུད་ལ་ཡོད་ན་ཡང་། སྟོབས་བཞི་དང་ལྡན་པས་
འདག་ནུས་པས། སྦྱོང་དུས་ཚེ་འདི་ཡིན་གསུངས། འདག་ཚུལ་ཡང་རྣམ་སྨིན་གཏན་
མེད་དུ་དག་པ་ནས་ཆེ་བ་ཆུང་ངུར་བྱས་པ་སོགས་ཡོད་ཅིང་། དེ་ཡང་ལྟུང་བ་རྣམས་སྡོམ་
པ་སོ་སོའི་སྐབས་ཀྱི་ཕྱིར་འཆོས་ཀྱི་ཚུལ་ལྟར་བྱ་ལ། སྤྱི་ཁྱབ་ཀྱི་སྡིག་པ་རྣམས་སྟོབས་བཞིས་
སྦྱོང་བ་ལ། ཐོག་མར་དགེ་སྡིག་གང་ལ་ཡང༌། དགའ་སར་མི་དགའ། འགྱོད་སར་མི་
འགྱོད་པའི་དུག་ཚལ་ཆུར་བསྐྱར་བ་ལྟ་བུ་མ་ཡིན་པར་སྡིག་པའི་རྣམ་སྨིན་རྒྱུ་མཐུན་བདག་
འབྲས་རྣམས་རང་ཐོག་ཏུ་སྤུངས་པ་ལྟར་མྱོང་དགོས་པར་མཐོང་ནས་ཤིན་ཏུ་འཇིགས་ཏེ།
སྡིག་པ་སྔར་བྱས་ལ་འགྱོད་པ་མང་ལ་ཤུགས་དྲག་པ་སྐྱེས་ནས་ད་ཕྱིན་ཆད་འདི་འདྲ་བྱེད་
རི་ཤི་སྙམ་པ་ལྟ་བུའི་སྡོམ་སེམས་རང་སྟོབས་ཀྱིས་འདྲེན་ཐུབ་ངེས་བྱུང་ན་སུན་འབྱིན་པའི་
སྟོབས་ཡིན། དེ་ནས་སྔར་གྱི་སྐྱབས་སེམས་བསྒོམ་པ་རྟེན་གྱི་སྟོབས་བསྐྱེད་ནས། གཉེན་
པོ་ཀུན་སྤྱོད་ཀྱི་སྟོབས་དྲུག་ལས་སློབ་གཉེར་བ་རྣམས་ཀྱིས་མདོ་སྡེ་འཛིན་ཀློག་བྱེད་པ་ལྟ་
བུ་སོགས་འཕྲལ་དུ་རང་ལ་འབྲེལ་གང་ཆགས་ཀྱི་དགེ་རྩ་ཅི་རིག་པ་ལ་ནན་གྱིས་ཞུགས་ནས་
སྦྱངས་ཏེ་སྔར་གྱི་སྡོམ་སེམས་མ་ཉམས་པས་ཉེས་པ་ལས་སླར་ལྡོག་པའི་སྟོབས་བསྐྱེད་དེ་
རྒྱུན་དུ་ཡང་དག་པར་སྡོམ་པར་བྱས་ན་སྟོབས་བཞི་ཚང་བ་ཡིན་ནོ། །ལག་ལེན་གཉེན་པོ་



ཀེའུ་ཚང་ཕྱག་ཆེན་ཟིན་བྲིས།
123
དངོས་ལ་སྐབས་འདིར་རྡོར་སེམས་བསྒོམ་བཟླས་ཀྱང་གཞན་ཞོར་ལ་བྱས་པས་མི་ཡོང་།
ལམ་འདིའི་སྒྲིབ་སྦྱོང་ལ་ཆེད་དམིགས་ཀྱིས་མཚམས་དམ་པར་བྱས་ཏེ། འདུག་སྟངས་
ཚུན་ཆད་རྒྱུད་ཀྱི་དགོངས་པ་དང་མཐུན་པར་བསྟན་པའི་ཆོ་ག་ཁུངས་མ་ཡོངས་གྲགས་ལ་
བརྟེན་ནས་ཡིག་བརྒྱ་འབུམ་ཐེར་དགྲོངས་མཛད་ན་གསང་སྔགས་ཀྱི་རྩ་ལྟུང་ཡང་འདག་
པ་དང་། ཉིན་རེ་བཞིན་ཉེར་གཅིག་ལས་མ་ཉུང་བ་བཟླས་ན་ལྟུང་བའི་འཕེལ་ཁ་ཆོད་པར་
གསུངས་པས་ངེས་པར་དེ་བཞིན་དུ་མཛད་དགོས། སྔགས་ཀྱི་ལྟུང་བའི་འཕེལ་ཁ་ཙམ་ཡིན་
ནམ། ལྟུང་བ་ཐམས་ཅད་ཀྱི་ཡིན་བློ་ལྡན་དོན་གཉེར་ཅན་རྣམས་ཀྱིས་དཔྱད་པར་ཞུ། གཙོ་
བོར་ཐུན་མཚམས་ཀྱི་ཉམས་ལེན་དུ་གསུངས་ཀྱང་། བོད་སྟོན་སྔ་མ་རྣམས་ཀྱིས་ཐུན་གྱི་
སྔོན་འགྲོར་བཀོད་པར། རྗེ་ཐམས་ཅད་མཁྱེན་པས་མི་རིགས་པར་མ་མཛད་པས་གང་
འོས་སུ་བྱ་ཞིང་། ཡབ་ཀྱི་ཐུགས་ཀའི་ཟླ་གདན་གྱི་དབུས་སུ་ཧཱུཾ་ཡིག་དཀར་པོའི་མཐར་སྔགས་
འཕྲེང་དཀར་པོས་བསྐོར་བ་ལས། ཡིག་བརྒྱ་བདུན་ཚན་གཅིག་གི་རིང་འོད་ཟེར་དཀར་
པོའི་སྤྲོ་བསྡུ་དང་བདུད་རྩི་དཀར་པོའི་འབེབས་སྦྱངས་བྱ། དེ་བཞིན་དུ་བདུན་ཚན་གཉིས་
པ་དང་། གསུམ་པ། བཞི་པ་བཅས་ལ། རིམ་བཞིན་འོད་དང་བདུད་རྩི་དམར་པོ། མཐིང་
ཁ། དཀར་དམར་མཐིང་གསུམ་འདྲེས་མ་བཅས་རིམ་དང་ཅིག་ཅར་བྱུང་ནས། རང་
གི་གནས་གསུམ་ལ་དེ་ལྟར་ཐིམ་པས་སྒོ་གསུམ་སོ་སོ་བ་དང་སྤྱིའི་སྒྲིབ་པ་ཐུན་མོང་དང་ཐུན་
མོང་མ་ཡིན་པ་སྦྱངས་པས། སོ་སོའི་སྦྱོང་བྱེད་ཀྱི་ལམ་ཐུན་མོང་མ་ཡིན་པ་རྣམས་མངོན་
དུ་གྱུར། འབྲས་བུ་ཐུན་མོང་མ་ཡིན་པ་རྣམས་མྱུར་དུ་ཐོབ་པའི་ནུས་པ་ཁྱད་པར་ཅན་བཞག་
པའི་མོས་པ་བྱས་ཏེ། ཡིག་བརྒྱ་བདུན་ཚན་བཞི་རེ་འདོན་དགོས་པར་པཎ་ཆེན་གོང་མའི་



124
ཀེའུ་ཚང་ཕྱག་ཆེན་ཟིན་བྲིས།
བཀའ་ཡིན་འདུག །དམིགས་པ་གཞན་སྤྱི་འགྲོ་ལྟར་བྱ་ཞིང༌། ཕྱི་དྲོའི་ཐུན་མཐར་མགོན་
པོའི་གྲིབ་སེལ་གྱི་མན་ངག་ཀྱང་མཛད་ན་ཤིན་ཏུ་ལེགས། དེ་ནས་ལྟུང་བཤགས་བརྒྱ་ཕྱག་
དང་འབྲེལ་བར་བྱ་ཚུལ་ནི། བདག་གི་སྡིག་ཚོགས་སྟོབས་ཆེན་འདི་ལྟ་བུ་སྙམ་པས་འཇིགས་
ཤིང་སྐྲག་ནས། སྐྱབས་ཡུལ་སྤྱི་དང་ཁྱད་པར་དུ་དེ་བཞིན་གཤེགས་པ་སོ་ལྔས་ཐུགས་བསྐྱེད་
ལྷག་པར་མཛད་པ་དུས་སུ་སྨིན་པ་ལ་ཡིད་ཆེས་ཀྱི་དགའ་བ་དྲག་པོ་དང་བཅས་རང་གི་གནས་
ཁང་ལ་བྱི་དོར་དང་ཆག་ཆག་བཏབ་སྟེ་གཙང་ཞིང་དྲི་ཞིམ་པར་བྱས། དེ་ཡང་བྱི་དོར་གྱི་
སྔོན་དུ་ཆག་ཆག་འདེབས་པ་ནི་རྡུལ་མི་ལང་བའི་ཆེད་དུ་ཡིན་པས་ཆག་ཆུ་གཙང་བ་ཙམ་
གྱིས་ཡོང༌། བྱི་དོར་ཚར་ནས་ཆག་ཆག་འདེབས་པ་དྲི་ཞིམ་པའི་ཆེད་ཡིན་པས་དྲི་བཟང་
གི་སྤོས་ཆུ་དགོས་པ་ཡིན། དེ་ནས་རང་གི་མདུན་ཐད་ཀྱི་མཐོ་དམན་འཚམས་པའི་ནམ་
མཁའི་གནས་སུ། བླ་མཆོད་ནང་ལྟར་གྱི་ཚོགས་ཞིང་སྐད་ཅིག་གིས་ཁྲ་ལམ་མེར་གསལ་
བཏབ་སྟེ། གཙོ་བོའམ་རང་གི་རྩ་བའི་བླ་མ་གཉིས་གང་འོས་ཀྱི་ཐུགས་ཀ་ནས་འོད་ཟེར་
སེར་པོ་དང་ཞིང་འཚེར་བ་ཞིག་མདུན་དུ་བྱུང༌། དེ་འོད་ཟེར་རྔ་ཡབ་གྱེན་བསྟན་གྱི་རྣམ་
པ་སོ་ལྔར་གྱེས་པའི་དབུས་ཀྱི་སྟེང་དུ། གླང་པོས་བཏེག་པའི་རིན་པོ་ཆེའི་ཁྲི་མུ་ཏིག་གི་དྲ་
བ་དང་དྲ་ཕྱེད་ཀྱིས་བརྒྱན་པ་པད་ཟླ་དང་བཅས་པའི་སྟེང་དུ་གཙོ་བོ་སྟོན་པ་བླ་ན་མེད་པ་ཤཱཀྱའི་
རྒྱལ་པོ་བཞུགས་ཤིང་གཡས་གཡོན་གཉིས་སུ་འོད་ཟེར་བདུན་ཚན་རེ་དང༌། ཁྲི་མཚམས་
ཀྱི་མདུན་དུ་འོད་ཟེར་བཅུ་སྟར་གཉིས་བཅས་ཁྱོན་བསྡོམས་སོ་བཞི་པད་ཟླ་དང་བཅས་པའི་
སྟེང་དུ་དེ་བཞིན་གཤེགས་པ་ལྷག་མ་རྣམས་བཞུགས་པ། སྐུ་མདོག་དང་ཕྱག་མཚན་རྣམས་
འདྲེན་མཆོག་བླ་མ་ཙོང་ཁ་པ་ཆེན་པོའི་དག་སྣང་མ་ལྟར་ངེས་པར་གསལ་འདེབས་དགོས།



125
ཀེའུ་ཚང་ཕྱག་ཆེན་ཟིན་བྲིས།
ཁྲི་གླང་བཏེག་མ་བྱེད་པ་གཉེན་པོ་སྟོབས་ཆེ་བའི་དགོས་པ་དང་། མུ་ཏིག་གིས་གཙོ་བོར་
བརྒྱན་པ། མུཀྟི་ཀ་བྱ་བ་གྲོལ་བ་ལ་འཇུག་པས་སེམས་རྣམ་པར་གྲོལ་བའི་དགོས་པ་འགྲུབ་
སླ་བའི་ཆེད་ཡིན་ཞེས། བདག་གི་སྐྱབས་གཅིག་ཁྲི་ཆེན་རྡོ་རྗེ་འཆང་གི་བཀའ་ཡིན། ཚོགས་
ཞིང་རྣམས་སྐུ་དངོས་མཇལ་བ་ལྟར་གྱི་གསལ་ངར་དང་ལྡན་པར་བྱ་དགོས། དལ་འབྱོར་
བསྒོམ་པ་ལྟ་བུ་རྣམས་དམིགས་པ་ལ་འདྲིས་པས་ཆོག །འདི་དང་འཇོག་སྒོམ་གྱི་དམིགས་
པ་གསལ་ཐེབས་པོ་དགོས་པས། སྦྱོར་བའི་ཆོད་དྲུག་སྐབས་ཚོགས་ཞིང་གསལ་འདེབས་
པ་ས་བཅད་གཅིག་ཏུ་བཞག་པ་ཡིན་འདུག །དྲི་མ་འཁྲུད་པའི་སྔོན་དུ་འདག་རྫས་ཀྱིས་དྲི་
མ་སློང་བ་ལྟར། བདག་གིས་སྐྱེ་བ་གཞན་དུ་བྱས་བསགས་ཀྱི་སྡིག་པ་རྣམས་ལྟ་ཅི། ལུས་
ཀྱི་ཕུད་ལྟ་བུའི་རྟེན་འདིར་ཡང་ལོ་བཅུ་ཕན་ཆད། དེ་ནས་ཉི་ཤུའི་བར་དེ་ནས་སུམ་ཅུའི་
བར་བག་མེད་ཀྱི་བསམ་སྤྱོད་སྤྱིའི་བྱུང་ཚུལ་དང་། ཁྱད་པར་སྡོམ་པ་བླངས་པའི་རྟེན་འདིར།
ལ་ལའི་ཚུལ་ཁྲིམས་སྡུག་བསྔལ་ཡིན། །གསུངས་པ་ལྟར། གང་ཁས་བླངས་པ་རྣམས་
ཡང་དག་པར་མ་བསྲུངས་པས་ལྷག་པར་སྡུག་བསྔལ་བའི་རྐྱེན་དུ་སོང་ནས། ཞིང་ཁྱད་
པར་ཅན་འདི་ལྟ་བུ་ལ་བསམ་པ་དང་། དངོས་པོ་འདིའི་སྒོ་ནས་ལས་ངན་ཤིན་ཏུ་སྟོབས་
ཆེ་བ་འདི་དང་འདི་བྱས་སྙམ་དུ་དྲན་པས་གསལ་བཏབ་ཤེས་ན་རང་གིས་རང་ལ་སྡིག་པའི་
གཟུགས་སུ་མཐོང་བའི་ཚོད་ཀྱི་ཞེ་ཁྲེལ་སྐྱེས་ནས། ད་ཕན་བྱུང་ཟིན་པའི་འཛམ་བུ་གླིང་
གི་མིའི་ཁྲོད་ན་སྡིག་ཅན་བདག་ལྟ་བུ་མ་བྱུང་འདུག་པས་ལས་ངན་དེ་དག་རྣམ་པར་སྨིན་ན་
ནི། ངན་སོང་ཡང་གཞན་དང་མི་འདྲ་བ་ཞིག་མྱོང་དགོས་པ་འདུག་སྙམ་པ་ཡོད། ད་ནི་
བསམས་ཤེས་པ་རང་ཡིན། དེ་ལྟའི་གཏམ་སྲོལ་ལ་ངས་མི་མ་བསད་རྟ་མ་སྐྱེལ་ཟེར་བ་



126
ཀེའུ་ཚང་ཕྱག་ཆེན་ཟིན་བྲིས།
ལྟ་བུའི་བློ་བདེ་བདེ་བྱེད་པ་དེ་འདྲས་མི་ཡོང༌། རང་གི་འཇིགས་པས་བསྐུལ་ནས་སྐྱབས་
ཀྱི་ཡོན་ཏན་བསམས་ན། ཚོགས་ཞིང་ཡང་གསལ་སྣང་ཅན་དུ་མཐོང་ཡོང་། དེ་ནས་མ་
ལུས་སེམས་ཅན་མ་སོགས་ཀྱིས་སྤྱན་འདྲེན་ཁྲུས་གསོལ་ཡང་ཁྲུས་ཆས་དང་བཅས་ཏེ་ངེས་
པར་བྱ། གྲིབ་ཀྱིས་ནོན་པས་དམིགས་པ་མི་གསལ་བ་སོགས་ལ་ཤིན་ཏུ་ཕན་ཆེ་བ་ཡིན།
ལྕོགས་ན་ཚོགས་ཞིང་རེ་རེའི་མདུན་དང་། དེ་མིན་ཐུན་མོང་གི་མཛུན་དུ་རང་གི་སྙིང་ཁ་
ནས་ལྷ་མོ་མེ་ལོང་དང་ཁྲུས་བུམ་ཁྲུས་གཞོང་འཛིན་པ་གསུམ་དང་། སྐུ་ཕྱིས་དང་ན་བཟའ་
སོགས་ཡོ་བྱད་ལྷག་མ་ཐོགས་པ་གཅིག་བཅས་སྤྲོས་ནས་ཚིག་དང་བསྟུན་པའི་དམིགས་པ་
བྱ། དེ་ནས་ཕྱག་གི་འགྱུར་སྔགས་བཏོན་ནས་ཕྱག་འགོ་བཙུགས། ཐོག་མར་བླ་མ་ཚིགས་
བཅད་གཅིག །དེ་ནས་དཀོན་མཆོག་གསུམ་ལ་ཚིགས་བཅད་གང་འཚམས་ཀྱིས་བསྟོད།
ཕྱག་བྱར་འོས་པ་སོགས་ཀྱིས་ཐུན་མོང་དུ་བསྟོད། ཇི་སྙེད་སུ་དག་མའི་སྒོ་ནས་ཡན་ལག་
བདུན་པའི་དམིགས་པ་ཡང་ཕྱག་དང་སྦྲགས་ནས་གང་ཐུབ་བྱ་དགོས། དེ་ཡང་ཕྱག་བྱར་
འོས་པ་ཐམས་ཅད་ལ་ཞེས་པའི་ཚིགས་བཅད་ལྟར། རང་དང་སེམས་ཅན་ཐམས་ཅད་ཀྱི་
ལུས་ཞིང་རྡུལ་དང་མཉམ་པའི་གྲངས་མེད་པར་མོས་པ་དང་། ཚོགས་ཞིང་ཡང་རྡུལ་གཅིག་
སྟེང་ན་ཞེས་སོགས་ལྟར་མོས་དགོས། བྱང་སེམས་མཐུ་ཆེན་རྣམས་ཀྱིས་དངོས་སུ་བྱར་
ཡོད་པ་ཡིན། ངེད་རང་ཚོ་ཡང་ཚོགས་མྱུར་དུ་རྫོགས་པ་དང་། སྒྲིབ་པ་མྱུར་དུ་ཟད་པའི་
ཐབས་མཁས་ཀྱི་འཕྲུལ་ལ་ལྷག་པར་མོས་ནས་བྱས་ན་མྱུར་དུ་དངོས་སུ་གྲུབ་ཅིང་། འཕྲལ་
དུ་མོས་ངོར་གྲུབ་པ་ཡིན། རྒྱལ་བ་ཀུན་ལ་ཕྱག་འཚལ་མཆོད་པར་བགྱི་ཞེས་པའི་མཚམས་
སུ་ལྟུང་བཤགས་འདོན། དེ་ཡང་གོང་གི་རང་དང་རང་གི་སྡིག་པ་ལ་སུན་འབྱིན་པའི་སྟོབས་



ཀེའུ་ཚང་ཕྱག་ཆེན་ཟིན་བྲིས།
127
ཤུགས་མ་ཉམས་པའི་མུ་ནས་ཐོག་མར་དགེ་འདུན་ལ་སྐྱབས་སུ་མཆིའོ་ཞེས་པའི་བར་གྱིས་
རྟེན་གྱི་སྟོབས་བསྟན་པས། ས་ལ་འགྱེལ་བ་ས་ལ་བརྟེན་ནས་ལངས་ཟེར་བ་ལྟར་སྡིག་ལྟུང་
ཐམས་ཅད་རྒྱལ་བའི་བཀའ་དང་འགལ་བ་ཤ་སྟག་ཡིན་པས། དེ་ཡང་བཀའ་ལ་བརྟེན་ནས་
སྡིག་ལྟུང་ལས་ལངས་སྙམ་དུ་སྐྱབས་སེམས་གསལ་འདེབས་བྱ། དེ་ནས་དེ་བཞིན་གཤེགས་
པ་སོ་སོས་རང་གི་མཚན་བརྗོད་པ་ཙམ་གྱིས་བསྐོལ་པ་འདི་ཙམ་གྱི་སྡིག་པ་འདག་པར་ཞལ་
གྱིས་བཞེས་པ་ལ་ཡིད་ཆེས་ཀྱི་དད་པ་དང་བཅས་ཏེ། གཉེན་པོ་ཀུན་སྤྱོད་ཀྱི་སྟོབས་དྲུག་
གསུངས་པ་ལས། དགེ་སྡིག་གི་འཁོར་གསུམ་ཐམས་ཅད་གདོད་མ་ནས་དག་པར་མོས་
ནས་སྣང་བ་སྒྱུ་མར་འཆར་གང་ཐུབ་དང་། མཚན་ལ་བརྟེན་ནས་ལྷག་མེད་དུ་དག་པར་
བྱ་ཞིང་། རང་གཞན་ཐམས་ཅད་ཀྱི་སྙིང་ཁར་སྡིག་པའི་ས་བོན་པཾ་ཡིག་ནག་པོ་གསལ་བཏབ།
དེ་བཞིན་གཤེགས་པ་རྣམས་ཀྱི་སྐུའི་ཆ་ལས་བདུད་རྩིའི་རྒྱུན་དཔག་མེད་བྱུང་རང་གཞན་
གྱི་སྤྱི་བོ་ནས་ཞུགས་ཏེ་པཾ་ཡིག་ཐུར་དུ་དེད་པས་པཾ་ཡིག་ཁ་བྱེ་ནས་སྡིག་པ་རྭ་ཅན་གྱི་རྣམ་
པར་འོག་སྒོ་ནས་ཕྱིར་འཐོན་པར་བསམས། སླན་ཆད་ཀྱང་སྡོམ་སེམས་ཞེ་ཐག་པ་ནས་
བསྐྱེད་དེ། དགེ་རྩ་ཐམས་ཅད་ཐོག་མ་ནས་ཐེག་ཆེན་གྱི་དགེ་བའི་བཤེས་གཉེན་གྱིས་མི་
གཏོང་བ་དང༌། བར་དུ་དམ་ཆོས་ཚུལ་བཞིན་འཛིན་པ་དང་། ཐམས་ཅད་ཀྱང་མྱུར་དུ་
རྫོགས་བྱང་ཐོབ་པ་ཁོ་ནའི་རྒྱུར་བསྔོ་བར་བྱ། བྱང་སེམས་ཀྱི་བསླབ་བྱར་ཕུང་པོ་གསུམ་
པ་ཞག་རེར་དུས་དྲུག་ཏུ་འདོན་པ་ར་གསུངས་པས་དེ་ལྟར་བྱ་ཞིང་། མ་མཐའ་དཀྱུས་གཅིག་
ལ་དྲུག་བཏོན་ནས། དེ་མཇུག་ཏུ་སྤྱི་བཤགས་དང་། འདོད་ཆགས་ཞེ་སྡང་གཏི་མུག་དབང་
གིས་ནི་ཞེས་པ་ནས། ཕྱིར་བསྔོའོ་ཞེས་པའི་བར་ཕྱག་དང་འབྲེལ་བར་བྱས་པའི་སྒོ་ནས་



128
ཀེའུ་ཚང་ཕྱག་ཆེན་ཟིན་བྲིས།
ཕྱག་འབུམ་འགྲོ་ངེས་ཐོག །རྒྱུན་དུའང་ལྟུང་བཤགས་བརྒྱ་ཕྱག་དང་འབྲེལ་བ་རེ་དང་།
ཡིག་བརྒྱ་ཉེར་གཅིག་བཟླས་སྒོམ་དང་འབྲེལ་བ་མ་ཆག་པ་ངེས་པར་དགོས་ཤིང༌། ལྷག་
པར་ཕྱག་འདི་རྗེ་བླ་མའི་ཆོས་བརྒྱུད་འདི་ལ་ཤིན་ཏུ་བཀའ་བབས་པས་བྱིན་རླབས་གཞན་
ལས་མྱུར་བ་ཡིན། གཞན་ཡང་བསག་སྦྱང་སོགས་དགེ་སྦྱོར་གང་ཡང་ལམ་དུ་སོང་མ་སོང་
གི་རྟགས་མཚན་མ་ནོར་བ་ནི་རང་རྒྱུད་ཀྱི་ཉོན་མོངས་ཤས་ཆུང་དུ་སོང་མ་སོང་ཁོ་ན་ཡིན་
པས། ཉོན་མོངས་ཀྱི་རྣམ་གྲངས་དང་སྐྱེ་ཚུལ་གཞུང་ཆེན་མོ་དང་མཐུན་པར་ཤེས་པར་
བྱས་ལ། བདག་གི་གློ་འདི་དང་འདི་ལྟ་བུ། ཉོན་མོངས་འདི་དང་འདི་ཡིན་པར་འདུག་
སྙམ་དུ་རང་རྒྱུད་དང་ངོ་སྤྲད་ནས་གཏན་ལ་འབེབས་དགོས། དེ་ནས་གཉེན་པོ་བསྟེན་ཚུལ་
གྱི་ཐོས་བསམ་སོགས་ཀྱང་དེ་ལྟར་བྱས་ན། གསུང་རབ་ཐམས་ཅད་རང་གཅིག་པུར་གསུངས་
པ་ལྟར་གོ་ཡོང་། དེའི་གནད་ཀྱིས་རང་རྒྱུད་ཀྱི་ཉོན་མོངས་སྤངས་ན་ཉོན་མོངས་ཐམས་
ཅད་སྤངས་པ་གོ་ཆོད་པ་ཡིན་དེ་ལྟར་ཤེས་ནས་བརྟག་པས་ད་དུང་ཉོན་མོངས་སྐྱེ་སླ་བ་དང་
བཟློག་དཀའ་བར་འདུག་ན་བླ་མ་དང་དབྱེར་མེད་ཀྱི་ཡི་དམ་གཤིན་རྗེའི་གཤེད་ཀྱི་བསྙེན་
པ་ནན་ཏན་ཞིག་ལ་མྱུར་དུ་འབད་དགོས། ཡི་དམ་ཆོས་སྐྱོང་རྣམས་ཀྱི་ཞལ་གདངས་ས་
དང་། མཆེ་བ་གཙིགས་ས་ཐམས་ཅད་འདི་ཡིན་པས་འདི་ལ་ཆེད་དམིགས་ཀྱིས་ཆོ་ག་བཏོན་
ཙམ་དང༌། སྙིང་པོ་བཟླས་ཙམ་གྱིས་ཀྱང་ཐུགས་དགྱེས་ནས་དངོས་གྲུབ་དང་འཕྲིན་ལས་
ངེས་པར་འབྱུང་བ་ཡིན། དེ་ལྟར་མ་བྱས་ན་ནང་གི་ཉོན་མོངས་ཆེར་རྒྱས་པ་ན། ཉོན་
མོངས་ཀྱི་གདོན་གཟུགས་ཕྱི་རོལ་དུ་ཤར་བ་སྣ་ཚོགས་པ་བྱུང་ནས་པ་ཆོས་འགོ་མཐར་མི་
ཕྱིན་པར་བྱེད། གཞན་དོན་དུ་རང་རྒྱུད་ཀྱི་ཉོན་མོང་བཅོམ་པའི་ཐབས་བཅོས་ཁོ་ན་ལ་གཙོ་



ཀེའུ་ཚང་ཕྱག་ཆེན་ཟིན་བྲིས།
བོར་འབད་ན་ཡིད་བཞིན་གྱི་ནོར་བུ་ལ་དགྲ་མང་བ་ལྟར་བར་ཆད་བརྩམས་པ་མང་ཡང་།
རྒྱལ་བ་སྲས་བཅས་ཐམས་ཅད་ཀྱིས་བསྲུང་བར་མཛད་པས་བར་ཆད་ཀྱིས་མི་ཚུགས་ཏེ།
དཔེར་ན་བུ་མང་པོ་ཡོད་པའི་མ་ནི་ན། དེ་ལ་བུ་ཐམས་ཅད་ཀྱིས་རིམ་གྲོ་བྱས་པས་ཐར་
བར་འགྱུར་བ་ལྟར་ཡིན་ཞེས། ཤེར་ཕྱིན་གྱི་བདུད་ལས་ཀྱི་མཇུག་ཏུ་གསུངས། གཞན་
ཡང་རྗེ་བླ་མ་ཙོང་ཁ་པ་ཆེན་པོས། དཔེར་ན་ཞིང་ས་གཤིན་པ་ཞིག་ལ་ས་བོན་འདེབས་དུས་
སུ་མ་བཏབ་པར་ལྡུས་པ་འདྲ་ན་དེ་འཇོག་མི་ཕོད་པ་ལྟར། འདི་ཕྱིའི་བདེ་ལེགས་ཐམས་
ཅད་འབྱུང་བའི་ཞིང་ས་དམ་པ་དུས་བཞི་ཐམས་ཅད་དུ་རྒྱུན་ཆད་མེད་པར་བདེ་ལེགས་ཀྱི་
ས་བོན་བཏབ་པས་ཆོ་ག་པ་འདི་ལ་ཡང་དད་པའི་གཤོལ་གྱིས་བསོད་ནམས་ཀྱི་ཞིང་རྨོད་པར་
གྱུར་ཅིག་ཅེས་མདོ་ལས་གསུངས་པ་ལྟར་བྱ་རྒྱུ་མ་བྱུང་ན་ཆེས་ཤིན་ཏུ་ཕངས་པས། ཞིང་
གི་མཆོག་ལ་ཐ་མལ་པའི་ཞིང་གི་མཐོང་ཙམ་ཡང་མེད་པ་འདིའོ་སྐོལ་སྟངས་བཟང་བར་
མི་འདུག་པས། དཀོན་མཆོག་མཆོད་པ་ལ་དུས་ཐམས་ཅད་དུ་བརྩོན་པར་བྱའོ། །དེ་ལྟར་
བྱས་ན་ཞིང་དམ་པ་ལ་དགེ་རྩ་བསྐྲུན་པའི་མཐུ་ལས་ལམ་གྱི་རིམ་པ་རྣམས་ལ་བློའི་མཐུ་ཇེ་
རྒྱས་སུ་འགྲོ་བས་མཉན་ན་ཚིག་མི་ཟིན། བསམས་ན་དོན་མི་གོ །བསྒོམས་ན་རྒྱུད་ལ་
མི་སྐྱེ་བའི་བློའི་མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་པ་ནི་མན་ངག་ཡིན་ནོ།
མཆོད་པ་ཡང་དངོས་པོ་ལ་མ་འཐོགས་རང་གི་དད་པ་ལ་འཐོགས་པ་ཡིན་གསུང་པ་ལྟར་
དད་པ་ཡོད་ན་མཎྜལ་དང་ཆུ་དང་བློས་མ་བཟུང་བའི་མཆོད་པ་སོགས་ཀྱིས་མཆོད་པས་ཆོག་
པས་ཟང་ཟིང་མེད་ཀྱང་དེ་ལྟར་བྱ་ཞེས་བཀའ་སྩལ་པ་འདི་སྙིང་ལ་བཅང་དགོས། དེས་
ན་ངེད་རང་ཚོ་ཟང་ཟིང་ཡོད་པ་མ་ཤིའི་བར་དུ་སྦས་ནས། ཡོན་ཆབ་དང་མཎྜལ་ཡག་པོ་



130
ཀེའུ་ཚང་ཕྱག་ཆེན་ཟིན་བྲིས།
འབུལ་རོགས་མཛོད། དེ་ནི་གཟུངས་བསྡུས་སུ། ཕྱུག་པོ་སྦྱིན་པ་མི་གཏོང་ན། །དེ་ནི་
གཞན་གྱི་གཏེར་བསྲུང་ཡིན། །མཁས་པ་དམ་ཚིག་མི་བསྲུང་ན། །དེ་ནི་སྡོང་པོ་ཁོང་རུལ་
ཡིན། །གསུངས་པ་ལྟར་རེད་དེ། དུས་དབང་གིས་དེ་འདྲ་ཡང་གཙོ་ཆེ་བའི་གྲས་སུ་འཇོག་
དགོས་པར་འདུག །བྱུང་ན་རྫས་ཀྱི་དངོས་པོ་རང་ལ་ཅི་ཡོད་ཀྱི་སུམ་ཅིག་འཚོ་བའི་མཐུན་
རྐྱེན་དུ་བྱས། སུམ་གཉིས་བླ་མ་སོགས་ཞིང་ས་དམ་པ་ལ་དད་པས་མཆོད་རྫས་སུ་འགྱུར་
བར་མཛད་ན། ལོ་བརྒྱར་ཡང་མི་འགྲུབ་སྙམ་པ་སྐད་ཅིག་ལ་འགྲུབ་པའི་འཕྲུལ་ཐབས་
གཞན་དང་མི་འདྲ་བ་ཡིན། དེཡང་ཆོས་རྗེ་རྒྱལ་སྲས་པས། བློ་རྒྱུན་ཆོས་སུ་སོང་ན་ཚོགས་
བསགས་མཐར་ཐུག་ཡིན་གསུངས་པ་ལྟར། ཐོག་མར་བློ་རྒྱུན་དད་པར་འགྲོ་བའི་ཐབས་
སྒོ་གང་ཟབ་མཛད་པར་ཞུ། གསུམ་པ་གསོལ་འདེབས་ཡང་ཡང་བྱ་བ་ནི། དུས་གསུམ་
སངས་རྒྱས་ཐམས་ཅད་དང་། །དབྱེར་མེད་རྩ་བའི་བླ་མ་ལ། །སྙིང་ནས་གསོལ་འདེབས་
ཡང་ཡང་བྱ། །ཞེས་གསུངས། དེ་ཡང་ཉམས་མགུར་ལས། དེ་ནས་འདི་ཕྱིའི་ལེགས་
ཚོགས་ཇི་སྙེད་པའི། །རྟེན་འབྲེལ་ལེགས་པར་འགྲིག་པའི་རྩ་བ་ནི། །ལམ་སྟོན་བཤེས་
གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟེན་པ་རུ། །མཐོང་
ནས་སྲོག་གི་ཕྱིར་ཡང་མི་གཏོང་བས། །བཀའ་བ།ཞིན་བསྒྲུབ་པའི་མཆོད་པས་མཉེས་པར་
བྱས། ཞེས་བདག་ལེགས་སུ་འདོད་པ་ཀུན་ལ་ཞལ་ཆེམས་མཛད་པ་ལྟར། ད་ལྟ་འདི་ཕྱིའི་
ལེགས་ཚོགས་ཇི་སྙེད་ཅིག་བསྒྲུབ་ཀྱང་མི་འགྲུབ་པ་ནི། དེའི་རྒྱུ་དང་གདགས་གཞིའི་རྟེན་
འབྲེལ་ལེགས་པར་མ་འགྲིག་པ་ཁོ་ན་ལ་ཐུག །འགྲིག་རྒྱུའི་ལེགས་ཚོགས་ཀྱི་རྟེན་འབྲེལ་
ལ། མྱུ་གུ་སྡོང་པོ་ཡལ་ག་ལོ་མ་མེ་ཏོག་ལྟ་བུ་མཐའ་ཡས་པ་ཡོད་ཀྱང་། དེ་ཐམས་ཅད་



131
ཀེའུ་ཚང་ཕྱག་ཆེན་ཟིན་བྲིས།
ཀྱི་འབྱུང་གནས་རྩ་བ་ལྟ་བུ་ནི། ལམ་སྟོན་བཤེས་གཉེན་དམ་པ་ཚུལ་བཞིན་བསྟེན་པ་ཁོ་
ན་ཡིན་པ་ལ། གཞན་གྱི་རྗེས་ཟློས་ཙམ་དང་ངོ་བསྟོད་དང་ཁ་རྒྱུན་འཛིན་པ་ཙམ་དུ་མ་སོང་
བར་ངེས་པ་གཏིང་ནས་འདྲོངས་པའི་ལག་རྗེས་ལུས་སྲོག་ཀྱང་བློས་བཏང་ནས་བཤེས་གཉེན་
མི་གཏོང་བའི་བསམ་པས་ལས་སུ་བྱ་བ་བཀའ་བཞིན་བསྒྲུབ་པ་ཁོ་ནའི་མཆོད་པས་མཉེས་
པར་བྱས་ན། དེ་ཇི་ཙམ་ཡོད་པའི་ཚོད་ཙམ་གྱིས་འདི་ཕྱིའི་ལེགས་ཚོགས་ཀྱི་རྩ་བ་ཚུགས་
པས་ཅི་བྱས་ལམ་དུ་འགྱུར་གྱི། གཞན་དུ་ཇི་ཙམ་འབད་ཀྱང་མཁས་བཙུན་བཟང་གྲུབ་
ལྟར་སྣང་རེས་དུས་འདའ་བ་མ་གཏོགས་འབྱུང་ས་མེད་པས་ན། སྒྲུབ་ན་འགྲུབ་པའི་དུས་
ཀྱི་ཚེ་ཐུང་འདི་ལ་ཐོག་མ་ནས་རང་གི་འདོད་པའི་རྗེས་སུ་འབྲང་བའི་རྣམ་གྲངས་མང་པོ་
མི་གསོག་པར། བླ་མ་སྒྲུབ་པའི་མཆོད་པ་ཁོ་ན་ལ་དགྱེས་ཤིང་། དེ་ལ་བཀྲི་བའི་ཐབས་
ལ་མཁས་པ། ཐུགས་རྗེའི་བྱིན་རླབས་ཆེ་བ་ཞིག་བཙལ་ནས་རྙེད་ན་ནི། དེང་ནས་བརྩམས་
ཏེ་ཚེ་རབས་ཀུན་ཏུ་བདག །ཁྱོད་ཞབས་པདྨོ་གུས་པས་མཆོད་པ་དང་། །ཁྱོད་གསུང་ཉན་
ཅིང་སྒོ་གསུམ་བྱ་བ་ཀུན། །ཁྱོད་མཉེས་འབའ་ཞིག་སྒྲུབ་པར་བྱིན་གྱིས་རློབས། །ཅེས་
པ་ལྟར་ནུས་པ་ཅི་ཡོད་ཀྱིས་འབད་འབུང་བཏོན་ནས་དུས་འདའ་ཐུབ་ན་དེས་འགྲིག་པ་ལགས་
སོ། །འདི་ཡན་གྱིས་བཤེས་གཉེན་བསྟེན་པའི་ཕན་ཡོན་དང༌། མ་བསྟེན་པའི་ཉེས་དམིགས།
བསྟེན་བྱ་དགེ་བཤེས་ཀྱི་མཚན་ཉིད་བཅས་མདོར་བསྡུས་བསྟན། དེ་ཡང་བླ་མའི་རྣལ་འབྱོར་
ཡིན་ཟེར་བ་མདུན་དུ་བླ་མ་བསྒོམ། དེ་ལས་བདུད་རྩི་འབེབས་སྦྱངས་བྱེད་པ་ཙམ་གྱིས་
མི་ཆོག་པས། རང་སེམས་བླ་མའི་རྣལ་མ་ལ་འབྱོར་བའི་ཐབས་གཞན་ལས་ཟབ་པའི་མན་
ངག་གཅིག་ངེས་པར་དགོས་པ་ཡིན། དེ་ནི་ལམ་གྱི་རིམ་པའི་བཤེས་གཉེན་བསྟེན་ཚུལ་
，



ཀེའུ་ཚང་ཕྱག་ཆེན་ཟིན་བྲིས།
132
གྱི་སྐབས་དང་། རྒྱུད་སྡེའི་དབང་དང་དམ་ཚིག་སྟགོན་པའི་སྐབས་སོགས་ལས་གསལ་
བར་བཤད་ཀྱི་དེ་དག་དང་མི་མཐུན་པའི་བླ་མ་སྒྲུབ་ཐབས་ལ་ཡིད་གཏད་པར་མི་བྱ། དེས་
ན་སྐབས་འདིར་གོ་བདེ་བའི་ཕྱིར་དུ། ཐོག་མར་བླ་མའི་རྣལ་མ་ངོས་གཟུང་བ། དེ་དུས་
གསུམ་སངས་རྒྱས་དང་དབྱེར་མེད་ཚུལ། ཚུལ་དེས་སྙིང་ནས་གསོལ་བ་འདེབས་ཚུལ་
དང་གསུམ། དང་པོ་ལ་ཀུན་རྫོབ་ཀྱི་རྣལ་མ་དང་། དོན་དམ་གྱི་རྣལ་མ་གཉིས་ལས། དང་
པོ་ནི། སྐྱོན་ཟད་ཅིང་ཡོང་ཏན་རྫོགས་པའི་འཕྲིན་ལས་སྟེར་བའི་བྱེད་པ་པོའི་གཙོ་བོ་དེ་ཡིན། །
གཉིས་པ་ནི་དེའི་ཆོས་ཉིད་ཡིན། གཉིས་པ་བླ་མ་དང་སངས་རྒྱས་ཐམས་ཅད་དབྱེར་མེད་
ཚུལ་ནི། སྤྱིར་ཕ་རོལ་ཏུ་ཕྱིན་པའི་ཐེག་པ་ལས་བླ་མ་སངས་རྒྱས་དང་འདྲ་བར་བཤད། རྡོ་
རྗེ་ཐེག་པ་ལས་བླ་མ་སངས་རྒྱས་སུ་བཤད་པ་གཉིས་ལས། མཐར་ཐུག་གི་དགོངས་པ་ཕྱི་
མ་ཡིན། དེས་ན་སྐྱོན་ཟད་ཅིང་ཡོན་ཏན་རྫོགས་པའི་རིགས་ཀྱི་བདག་པོ་དེ་བླ་མ་ཡིན། སྐྱོན་
ཟད་ཅིང་ཡོན་ཏན་རྫོགས་པའི་རང་བཞིན་དེ་བླ་མའི་རང་བཞིན་ཡིན། སངས་རྒྱས་ཡིན་
ན་རང་བཞིན་དེ་ཡིན་པས་ཁྱབ་པས་ན། བླ་མ་དང་སངས་རྒྱས་གཉིས་ཕན་ཚུན་དབྱེར་
མེད་ཡིན་ཀྱང་། སྐབས་འདིར་དེ་ཙམ་གྱིས་བླ་མ་ལ་མོས་གུས་ཀྱི་རྩལ་མི་རྫོགས་པས། བླ་
མ་ནི་དབུས་བཞུགས་ཀྱི་གཙོ་བོ་དང་། སངས་རྒྱས་གཞན་རྣམས་དེ་ལས་གྱེས་པའི་འཁོར་
ལྟ་བུར་བལྟ་ཞིང་། ཐམས་ཅད་ཀྱང་སྔར་གྱིས་གཙོ་བོ་བླ་མའི་རང་བཞིན་དེ་ལས་མི་འདའ་
བས་ན་དབྱེར་མེད་པའོ། དེས་ན་སྟོང་པའི་ངང་དུ་དབྱེར་མེད་པ་ཙམ་གྱིས་གོ་མི་ཆོད་དོ།
འདི་ཡན་གྱིས་རྩ་བ་དད་པ་སྦྱང་བ་དངོས་བསྟན། གསུམ་པ་ཚུལ་དེས་སྙིང་ནས་གསོལ་
བ་འདེབས་ཚུལ་ནི། དབྱེར་མེད་ཀྱི་ཚུལ་དེས་དྲངས་པའི་མོས་གུས་སྙིང་ལ་ཞུགས་ནས་



133
ཀེའུ་ཚང་ཕྱག་ཆེན་ཟིན་བྲིས།
གསོལ་བ་འདེབས་པ་ཡིན། དེ་ནི་སངས་རྒྱས་རེ་རེ་ནས་སངས་རྒྱས་པའི་དགོས་པའམ་
མཛད་པ་ཆ་ཚང་བ་རེ་སེམས་ཅན་ཐམས་ཅད་ལ་སྟོན་དགོས། གདུལ་བྱ་ལ་སྐབས་གང་
བབས་ཀྱི་སྒོ་ནས་རྒྱལ་བའི་མཛད་པ་ཐམས་ཅད་དངོས་སུ་ཉེ་བར་སྒྲུབ་པ་པོ་བླ་མ་ཁོ་ན་ཡིན་
པས་ན། རང་གི་མཚན་ལྡན་གྱི་བླ་མ་དེས་སངས་རྒྱས་ཐམས་ཅད་ལས་ཀྱང་དངོས་སུ་བཀའ་
དྲིན་ཆེ་བ་འདི་དང་འདི་མཛད་ཅིང་མཛད་པར་འགྱུར་རོ་སྙམ་དུ་སྙིང་གི་ཁོང་ནས་དྲན་ཏེ།
ཕྱིན་ཆད་བཀའ་ལས་མ་འདའ་བར་སྒྲུབ་པ་མྱུར་དུ་མཐར་ཕྱིན་པའི་གསོལ་འདེབས་དང་
ལག་ལེན་རྒྱུན་དུ་བྱའོ། །འདི་ཡན་གྱིས་བཀའ་དྲིན་རྗེས་དྲན་གྱི་མོས་གུས་བསྟན། འདི་
རྣམས་ཤིན་ཏུ་རྟོགས་དཀའ་ཞིང་མ་རྟོགས་ན་ནི་གཞན་གང་གིས་ཀྱང་བདེ་ལེགས་སུ་མི་བྱེད་
པའི་གནད་དུ་མཐོང་ནས་རང་དང་རང་འདྲ་བ་མན་ལ་ཕན་འདོད་ཀྱི་བསམ་པས་གོ་བདེ་
བར་ཞུས་པ་མ་གཏོགས། ཁྱོད་ཀྱི་ལུས་སེམས་ལྟ་བུ་དང་། སེམས་ཚིག་ཏུ་བརྗོད་པ་ལྟ་
བུར་གྱིས་ཤིག །ཅེས་གསང་འདུས་རྩ་རྒྱུད་ལས་གསུངས་པ་སོགས་འདིའི་དཀའ་གནད་
རྣམས་བླ་མེད་རྒྱུད་སྡེའི་ཡང་སྙིང་དུ་སོང་ཞིང་བདག་འདྲ་བ་མདོ་རྒྱུད་ཀྱི་དོན་ལ་འདྲིས་ཆུང་
བ་བཅས། བཀའ་དང་འགལ་བ་མཆིས་ན་བཟོད་པར་མཛད་ལ་མ་ནོར་བ་གསལ་བར་བསྟན་
དུ་གསོལ། དེ་ལྟར་བླ་མ་སངས་རྒྱས་སུ་མ་བལྟས་པར་ཐ་མལ་གྱིས་སྣང་བ་རང་སོར་འཇོག་
པ་འདི་བློའི་ཕུགས་སུ་སངས་རྒྱས་ཐམས་ཅད་ལ་སྐུར་འདེབས་ཀྱི་གདོན་ཆེན་པོ་ཞུགས་པའི་
རྟོགས་ཡིན་ཏེ། དཔེར་ན་བདག་ཅག་གི་སྟོན་པ་ལྟ་བུས། རང་ཅག་ད་ལྟའི་འགྲོ་བ་ལ་སྒོ་
སྣ་ཚོགས་ནས་རྒྱུན་མི་འཆད་པར་དངོས་སུ་ཕན་འདོགས་པའི་ནུས་པ་མེད་པའམ། ཡོད་
ཀྱང་ཕན་མི་འདོགས་པའམ། འདོགས་ཀྱང་ཕན་མ་ཐོགས་པ་གང་རུང་ཞིག་ཏུ་ཁས་མ་བླངས་



134
ཀེའུ་ཚང་ཕྱག་ཆེན་ཟིན་བྲིས།
ཀྱང་དོན་གྱིས་འཛིན་པ་ཡིན་འདུག །དེ་འདྲ་མིན་པར་སངས་རྒྱས་རྣམས་ཀྱིས་འགྲོ་དོན་
མཛད་ལུགས་མདོ་རྒྱུད་ནས་གསུངས་པ་ལྟར་འཛིན་ན། བླ་མ་སངས་རྒྱས་སུ་མཐོང་བ་
ལས་འོས་མེད། འོ་ན་ཟེར་ནས། །བླ་མས་ཆོས་ཤོད་པར་མ་གཏོགས་འཇིགས་པ་ལས་
མི་སྐྱོབ་པ་འདུག་པ་སྙམ་ན། ཆོས་བཤད་པ་འཇིགས་པ་ལས་སྐྱོབ་བྱེད་དུ་མ་གོ་བས་ལན།
ད་དུང་འཇིགས་པ་ལས་བསྐྱབས་མ་ནུས་སོ་སྙམ་པ་འདུག་ན། དེས་ན་ལམ་རིམ་ལས་རང་
སྐྱབ་པ་ལ་རྒྱུ་གཉིས་ལས་ཕྱིའི་རྒྱུ་མ་ཚང་བ་མེད་པ་སྟོན་པས་བསྒྲུབས་ཟིན་ཀྱང༌། ནང་
གི་རྒྱུ་བློ་བཀལ་ནས་སྐྱབས་སུ་འཛིན་པ་མ་བྱུང་བས་སྡུག་བསྔལ་བ་ཡིན་པའི་ཕྱིར་རོ་ཞེས་
དང་། སྐབས་གསུམ་པ་ལས། འོན་ཀྱང་ཁྱོད་ཀྱི་འཕྲིན་ལས་གདུལ་བྱ་ལ། །མ་བརྟགས་
བཏང་སྙོམས་ཅུང་ཟད་མི་མངའ་བས། །སྐལ་ངན་བདག་གི་ཉེས་པ་ཁོ་ནར་ཟད། །ཅེས་
གསུངས་པ་ལྟར་རང་གི་སྐྱོན་ཁོ་ན་ཡིན་ནོ། །འོན་ཀྱང་རང་ཅག་བློ་ཤིན་ཏུ་དམན་ཞིང་སྔོན་
བསགས་བསོད་ནམས་ཀྱི་རྒྱབ་སྐྱོར་ཞན་པས་གང་བྱུང་གི་སྒྲུབ་པ་བྱས་ཤིང་ཡོན་ཏན་དུ་མིང་
བཏགས་པ་རེས་ཚིམ་ནས། ཡོད་ཚད་ལ་བླ་མར་བསྟེན་ན་ནི་ཤིན་ཏུ་ཐུག་ཉེས་པ་དང་ཕྲད་
པས། རྟག་ཏུ་ཕུང་བར་འགྱུར་བས་ཟོན་ཆེན་པོ་མཛད་དགོས། སྤྱིར་རང་གིས་སྤངས་
རྟོགས་ཀྱི་ཡོན་ཏན་མཐོ་དམན་ཇི་ཙམ་སྒྲུབ་འདོད་པའི་ཚད་ཀྱིས་ཐུན་མོང་གི་སྣང་ངོར་བླ་
མའི་མཚན་ཉིད་དང་བསྟེན་ཚུལ་མང་ཡང་། ལམ་འདི་ལ་མེད་ཐབས་མེད་པ། སུས་ཀྱང་
བརྟག་ཐུབ་པ། བསྟེན་ན་བྱིན་རླབས་མྱུར་ཞིང་བརྟེན་པ་ཡོད་ན་གོ་ཆོད་པའི་མཚན་ཉིད་
མ་མཐའ་ནི། སྐྱེས་བུ་གསུམ་གྱི་ཆོས་ལུགས་ལ་གོ་བ་ལེགས་པར་ཆགས་ནས་དེ་ལ་བློ་ཕུགས་
གཏོད་ངེས་པ་དང་། སྐྱབས་སུ་སོང་ནས་ལས་འབྲས་ལ་འཛེམས་ཤིང་སྙིང་རྗེ་ཆེ་བ་གཉིས་



135
ཀེའུ་ཚང་ཕྱག་ཆེན་ཟིན་བྲིས།
ཚང་བ་ངེས་པར་དགོས། བསྟེན་ཚུལ་ཡང་ཡིད་ཆེས་རྣམ་དག་གིས་དགྱེས་པ་ཅི་སྒྲུབ་དང་
མི་དགྱེས་པ་ཅི་སྤོང་གིས་བཏང་སྙོམས་སུ་མི་ལུས་པར་བྱེད་པ་ཡིན། དེ་ལྟར་ཚུལ་བཞིན་
འབད་པས། མཚན་ལྡན་གྱི་བླ་མ་དེའི་མཁྱེན་པའི་གཟིགས་ངོར་ད་ལྟ་འདིའི་རང་ནུས་ལ་
དཔག་པས་བསམ་སྦྱོར་གང་ས་ནས་འདི་ལས་ལྷག་པ་བྱ་ཐབས་མི་འདུག་སྙམ་དུ་ཐུགས་ཀྱི་
དགྱེས་པ་ཁེངས་པ་ན། ཀུན་རྫོབ་ཀྱི་བླ་མའི་རྣལ་མ་ལ་འབྱོར་པ་ཡིན། འདི་སྔོན་དུ་མ་
སོང་བར་དོན་དམ་གྱི་རྣལ་འབྱོར་ཡོང་ཐབས་རང་མེད། དེ་ནས་བླ་མཆོད་བདེ་སྟོང་དབྱེར་
མེད་མ་ནང་ལྟར་ལ་ཆིག་སྒྲིལ་གྱིས་འབད་ཅིང་། རྒྱུན་པར་ཡང་ནས་ཡང་དུ་ཁྱེར་བདེ་
བའི་ཕྱིར་རང་གི་སྤྱི་གཙུག་ཏུ་སེང་ཁྲི་པད་ཟླ་ཉི་གདན་དང་བཅས་པའི་སྟེང་དུ་རྗེ་བཙུན་འཇམ་
པའི་དབྱངས་དམར་སེར་ལི་ཁྲིའི་མདོག་ཅན། ཕྱག་གཡས་ཤེས་རབ་ཀྱི་རལ་གྲི་ནམ་མཁའ་
ལ་འཕྱར་ཞིང་གཡོན་གྱི་ཐུགས་ཀར་ཤེར་ཕྱིན་གྱི་གླེགས་བམ་བསྣམས་པ། .ཞལ་འཛུམ་
གསུང་སྙན་སྒྲོག་པའི་ཉམས་དང་ལྡན་པ། དེའི་དབུ་གཙུག་ཏུ་རིགས་ཀྱི་བདག་པོའི་ཚུལ་
དུ། རྒྱལ་བ་རྡོ་རྗེ་འཆང་ཡུམ་དང་བཅས་པ། རྗེ་བཙུན་གྱི་ཐུགས་ཀར་ཡེ་ཤེས་སེམས་
དཔའི་ཚུལ་དུ། ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཞལ་དཀྱིལ་དཀར་ལ་དམར་བའི་མདངས་
ཆགས་པ་དབུ་པཎ་གསོལ་བ། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་ཅན། སྐུ་
དཔུང་ཕན་ཚུན་དུ་གླེགས་རལ་དང་བཅས་པ་ཆ་ཚང་གསལ་བཏབ། དེ་མ་ཐག་རང་གི་
རྩ་བའི་བླ་མ་དེ་དྲན་པར་བྱས་ཏེ། རྒྱལ་བ་སྲས་བཅས་ཐམས་ཅད་ཀྱིས་བདག་ཉིད་འདུལ་
བ་ལ་བླ་མ་འདི་མཆོག་ཏུ་བསྔགས། །འདིས་ཀྱང་བདག་འདུལ་བའི་ཕྱིར་དུ་ད་ལྟ་འདི་དང་
འདིའི་རྣམ་པར་བསྟན་པས་ཤིན་ཏུ་བཀའ་དྲིན་ཆེ་སྙམ་དུ་རྩ་བའི་བླ་མ་ལ་དད་གུས་ཚད་མེད་



ཀེའུ་ཚང་ཕྱག་ཆེན་ཟིན་བྲིས།
136
པ་དང་། ལམ་གྱི་རིམ་པ་ལ་དོན་གཉེར་གྱི་འདུན་པ་ཤུགས་དྲག་པོས་ཡིད་ལེགས་པར་བསྐྱོད་
ནས་ཐོག་མར་སྐྱབས་འགྲོ་སེམས་བསྐྱེད་ཚད་མེད་བཞི། ལམ་ལ་དམིགས་པའི་སེམས་
བསྐྱེད། ཡན་ལག་བདུན་པ་མཎྜལ་དང་བཅས་པ། ཐུན་མོང་དང་ཐུན་མོང་མ་ཡིན་པའི་
གསོལ་འདེབས་དབང་བཞི་བྱིན་རླབས་ཀྱི་ཚུལ་དུ་ལེན་པའི་བར་རྣམས་ཚང་བར་བྱས། དེ་
ནས། མཁྱེན་རབ་འཇམ་དབྱངས་རིགས་བདག་རྡོ་རྗེ་འཆང་། །ཐུགས་ཀར་ཡེ་ཤེས་སེམས་
དཔའ་བློ་བཟང་གྲགས། །ཀུན་གྱི་ངོ་བོ་བླ་མ་རིན་པོ་ཆེ། །ཟུང་འཇུག་ཕྱག་རྒྱ་ཆེན་པོའི་
བཀའ་དྲིན་སྩོལ། །ཞེས་པའི་གསོལ་འདེབས་བརྒྱ་ཚར་དང༌། །མཚན་སྔགས་ཀྱང་གང་
མང་བཟླས་ནས་བདུད་རྩི་འབེབས་སྦྱངས་བྱ་ཞིང་། དེ་ནས་ལྕོགས་ན་ཡོན་ཏན་གཞི་གྱུར་
མ་དང་། དེ་མིན་རྒྱུད་བདག་འཛིན་འཁྲི་བ་ཆོད་པ་དང་ཞེས་པ་ནས། དོན་དབྱེར་མེད་
གཅིག་ཏུ་བྱིན་གྱིས་བརླབས་ཅེས་པའི་བར་གྱིས་བྱིན་རླབས་ཞུས། ལམ་གྱི་རིམ་པ་སེམས་
བསྐྱེད་ཀྱི་བར་ལ་མྱོང་བ་བཏོན་ནས་རྒྱལ་སྲས་ཀྱི་སྤྱོད་པ་སྤྱི་དང་། ཁྱད་པར་ཞི་ལྷག་གཉིས་
ལ་ནན་ཏན་གྱིས་བསླབ་པར་བྱའོ་སྙམ་པའི་འཕེན་པ་དང་། གོང་གི་ཚིགས་བཅད་དེ་ཁའི་
སྒོན་ནས་གསོལ་འདེབས་བསྐྱར་མ་ཞིག་བྱས་པས། ཡོང་ཡོང་ཞེས་གསུང་བ་གཟུགས་སྐུའི་
ཞལ་བཞེས་དང་། ཅང་མི་གསུངས་པའི་ཚུལ་གྱིས་ཐུགས་ལ་བབས་པ་ཆོས་སྐུའི་ཞལ་བཞེས་
པ་གཉིས་ལས། འདིར་ཆོས་སྐུ་བསྒྲུབ་པི་སྐབས་ཡིན་པས། ཕྱི་མ་ལྟར་ཞལ་གྱིས་བཞེས་
པའི་མོས་པ་བྱས་ན། ཆོས་སྐུ་འགྱུར་བ་མེད་པ་མྱུར་དུ་འགྲུབ་པའི་དགོས་པ་ཡོད། དེ་
ནས་བླ་མ་རྗེ་བཙུན་དགྱེས་བཞིན་དུ་རང་གི་སྤྱི་གཙུག་ནས་སྙིང་དབུས་སུ་སྤྱན་དྲངས། རང་
སེམས་དང་དབྱེར་མེད་དུ་བལྟ་བ་ཞི་ལྷག་གི་དམིགས་རྣམ་ཁུངས་ཐུབ་བཞིན་བསྐྱངས། རྒྱུན་



ཀེའུ་ཚང་ཕྱག་ཆེན་ཟིན་བྲིས།
137
དུ་རྣམ་པ་སྔར་བཞིན་བཞུགས་པའམ། རྩ་བའི་བླ་མའི་རྣམ་པ་ཅན་དུ་བྱས་ནས། འོད་
གསལ་སྡུད་རིམ་ལ་སོགས་པའི་དགོས་པ་ཁྱད་པར་ཅན་གྱི་སྐབས་མ་གཏོགས་སྐུ་གསུང་
ཐུགས་ཀྱི་བཀོད་པ་མི་བསྡུ་བར་རང་གི་ཡིད་ལ་རྟག་ཏུ་གནས་པར་མོས་ནས། སྟོན་པ་སངས་
རྒྱས། སྐྱོབ་པ་དམ་ཆོས། འདྲེན་པ་དགེ་འདུན། བྱིན་རླབས་ཞུ་སའི་བླ་མ། དངོས་གྲུབ་
ཞུ་སའི་ཡིད་མ། འཕྲིན་ལས་བཅོལ་སའི་ཆོས་སྐྱོང་བཅས་ཡིན་པ་ལ་མ་ཡིན་པར་སྐུར་
པ་འདེབས་པ་དང་། མ་ཡིན་པ་ལ་ཡིན་པར་སྒྲོ་འདོགས་པའི་མཐའ་གཉིས་སེལ་ཏེ་ཀུན་
འདུས་ཀྱི་ངོ་བོར་ཡིད་ཆེས་པའི་དབུ་མའི་ལམ་བཟང་རྙེད་པའི་སྒོ་ནས། ལེགས་པའི་བཀའ་
དྲིན་བསྒོམས། ཉེས་པའི་བཤགས་པ་བྱས། མ་ངེས་པའི་གསོལ་འདེབས་བྱ་ས་བཅས།
ཐ་ན་བཟའ་བཏུང་གི་ཕུད་ཀྱི་མཆོད་པ་ཚུན་གྱིས་ཡན་པར་མ་ལུས་པར་བདེན་པ་གཉིས་ཀྱི་
བླ་མའི་རྣལ་འབྱོར་བསྐྱངས་ན་ཟུང་འཇུག་རྡོ་རྗེ་འཆང་དེ་ཡང་མི་རིང་བར་འཐོབ་ངེས་ལགས་
སོ། །བླ་མ་རང་གི་སྙིང་ལ་གནས་པ་ལ། སྔོན་དུ་རང་བླ་མའི་ཐུགས་ལ་གནས་པ་དགོས་
པས། སྡོམ་པ་དང་དམ་ཚིག་ཚུལ་བཞིན་བསྲུང་བ་སོགས་ཐོག་མར་ཀུན་རྫོབ་ཀྱི་བླ་མའི་
བསྟེན་ཚུལ་ལ་ཡུན་བསྲིངས་ནས་འགྲུས་པར་བྱས་ན། སློབ་དཔོན་སེང་གེ་བཟང་པོས། དགེ་
བའི་བཤེས་གཉེན་ཡང་དག་པར་མགུ་བར་བྱས་པ་ལས་བྱུང་བའི་མན་ངག །ཅེས་གསུངས་
པ་ལྟར། རྟེན་འབྲེལ་གྱི་ཆེ་བས་འདི་དག་གི་ཞལ་ཤེས་གནད་ཀྱི་གདམས་པ་རྣམས་ཀྱང་
རང་ཐོག་ཏུ་སྤྱན་དྲངས་པ་བཞིན་བྱོན་པ་ཡིན་གྱི། སྤྲུལ་པའི་གླེགས་བམ་ས་རྡོ་ཆུ་སོགས་
ཀྱི་ནང་ནས་འཚོལ་བ་ནི། ཡོད་སའི་བདག་པོ་མ་ཤེས་པའི་རང་མཚང་སྟོན་པ་ཡིན་ནོ། །དེ་
ཡངཀུན་རྫོབ་ཀྱི་བླ་མ་སངས་རྒྱས་སུ་མཐོང་བ་ལ་དངོས་སུ་གནོད་པ་ཆེ་བ་ནི། མཛད་པ་



138
ཀེའུ་ཚང་ཕྱག་ཆེན་ཟིན་བྲིས།
སངས་རྒྱས་ལྟར་རྣམ་པར་དག་པ་མ་མཐོང་བས་ལན་ཀྱང་། དེ་ནི་བཟང་ངན་ཐམས་ཅད་
འཆར་ས་རང་སེམས་ཡིན་པས་རང་སེམས་དྲི་མས་ཤིན་ཏུ་སྦགས་པ་ལ་འཆར་རུང་གི་མཛད་
པ་ཕན་ངེས་རེ་སྟོན་པ་མ་གཏོགས་བླ་མ་མི་དགོས་སངས་རྒྱས་གཞན་སུ་ལ་ཡང་གནང་ཐེབས་
མེད། དེ་འདྲ་མིན་པར་སངས་རྒྱས་ཡིན་ཕྱིན་རང་ཅག་ཚོར་ཡང་རང་བབས་ཀྱིས་སངས་
རྒྱས་སུ་འཆང་བ་ཞིག་རང་དགོས་ན། ད་ལྟ་སངས་རྒྱས་མེད་པར་འགྱུར་ཏེ། རང་ཅག་
ལ་རང་གཞན་སུ་ཡང་སངས་རྒྱས་སུ་མི་འཆར་བའི་ཕྱིར། འདིའི་གནད་ཀྱི་ལོངས་སྐུ་འཁོར་
དག་པ་བྱང་སེམས་འཕགས་པ་ཤ་སྟག་དང་། མཆོག་གི་སྤྲུལ་སྐུ་ཚོགས་ལམ་ཆེན་པོ་ཡན་
དང༌། དེ་མིན་ལ་སྤྲུལ་སྐུ་སྣ་ཚོགས་པ་སྟོན་པར་གསུངས་པ་ཡིན། འོ་ན་མ་དག་པར་འཆར་
བ་གཞན་དང་མི་འདྲ་བ་ཅི་ཡོད་སྙམ་ན། བླ་མའི་མཛད་པ་ནི་གདུལ་བྱ་ལ་ཕུགས་ཕན་ངེས་
སུ་གནས་པ་ཞིག་དགོས། དེས་ན་སངས་རྒྱས་ཀྱི་མཛད་པ་འཕྲིན་ལས་དང་། རྣམ་དཀར་
དགེ་བ་དོན་གཅིག་ཅིང་བྱང་སེམས་ཀྱི་བསླབ་བྱར་འཕྲལ་དུ་བདེ་ཡང་ཕུགས་སུ་གནོད་ན་
མི་འཇིག་པར་གསུངས། ངེད་རང་ཚོས་ད་ལྟ་མི་གཡོ་འཕྲུལ་ཅན་ཞིག་གིས་ལུས་ངག་གིས་
མི་འཚམས་པ་ཅི་བྱས་ཀྱང་དེ་མི་ཤེས་ཁོ་མི་རྒོད་པོ་ཡིན་པས་སེམས་ལ་བསམ་རྒྱུ་ཞིག་ཡོད་
འགྲོ་ཟེར། བླ་མ་ལ་དེའི་ཚོད་ཀྱི་ཕྱི་ནང་གསང་གསུམ་ཡང་ཡོད་པར་མི་འཆར་བས་ཅི་
རང་དྲག །དེས་ན་དབང་ཤེས་ལ་མི་རྟོན་ཡིད་ཤེས་ལ་རྟོན་གསུང་བ་ལྟར། དབང་ཤེས་
ལ་སྣང་ཚོད་ལས་ཡིད་ཤེས་ཀྱིས་ལྷག་པར་བལྟ་ལུགས་རེ་ངེས་པར་དགོས་པས་བླ་མའི་སྟེང་
གི་དགག་བྱ་ཕྲ་མོ་ནས་མ་ལུས་པར་ཡང་དག་པའི་རིགས་པས་ལེགས་པར་ཁེགས་ཤིང་གདོད་
མ་ནས་རང་བཞིན་གྱིས་མེད་པར་ཚད་མས་ནམ་རྟོགས་པ་ན། བླ་མའི་རྣལ་མ་ངོ་ཐོག་ལ་



139
ཀེའུ་ཚང་ཕྱག་ཆེན་ཟིན་བྲིས།
འབྱོར་པ་ཡིན། ཞི་གནས་སྔོན་ནས་མ་ཐོབ་ན། ཐོག་མར་དེ་ལ་དམིགས་པའི་ཞི་གནས་
ཐོབ། དེ་ནས་ལྷག་མཐོང་ཐོབ་པ་དང་ཟུང་དུ་འབྲེལ། དེ་ནས་མངོན་སུམ་དུ་མཐོང་བའི་
རྣལ་འབྱོར་པ་འཁྲུལ་མེད་ཅིག་ཡོང་བ་ཡོན་ནོ། །ད་ལྟར་བླ་མའི་རྣལ་འབྱོར་དུ་གྲགས་
པའི་བཤེས་གཉེན་ཚུལ་བཞིན་བསྟེན་པ་འདི་ཡོད་ན། སངས་རྒྱས་ལ་གང་དགོས་པའི་ལམ་
ལ་སོགས་པའི་མཐུན་རྐྱེན་མཐའ་དག་རིམ་པ་དང་མཐུན་པར་ངེས་པར་འབྱུང་། འདི་མེད་
ན་ལམ་གཞན་གྱི་ཉམས་ཕྲན་བུ་ཤར་བ་འདྲ་ཡང་བརྟག་མི་ཐུབ་པར་རང་ཡལ་དུ་འགྲོ །ལམ་
དང་མི་མཐུན་པའི་ཏིང་ངེ་འཛིན་འདྲ་འདྲ་སྐྱེས་ཀྱང་འཁོར་བ་ངན་སོང་ལས་མི་འདའ་བས་
བདུད་ཀྱིས་ཟིན་པར་གསུངས། བུས་ཕ་མའི་ཤུལ་ལ་དབང་ཕྱིར་ཕ་མ་བསྟེན་པ་ལྟར་གྱི་
ཚེ་འདིའི་རྙེད་བཀུར་གྲགས་པ་སོགས་འགྲུབ་སླ་བའི་ཕན་ཡོན་ཙམ་ཞེ་ཕུགས་སུ་བཅུག་ནས་
དགེ་བའི་བཤེས་ལ་སྡུག་ཁུར་གྱིས་བསྟེན་ན། ལམ་དང་མཐུན་པའི་བསྟེན་ཚུལ་ནི་མ་ཡིན་
གྱི། འོན་ཀྱང་ཤིན་ཏུ་ལས་ངན་པོའི་དུས་འདིར་དེ་ཙམ་ནས་ཀྱང་བསླབས་ནས་ཡར་བསྐྱེད་
འདོན་དགོས། དེ་ལྟར་བྱས་ན་རང་གིས་གང་བསམས་ནས་བསྟེན་པའི་ཚོད་ཀྱི་འབྲས་བུའི་
ཆ་མཐུན་རེ་ངེས་པར་ཚེ་འདིར་མཐོང་ཆོས་ལ་མྱོང་བས། འདི་ལ་བརྟེན་པའི་ལས་བཟང་
ངན་གང་ཡིན་ཐམས་ཅད་ནི་ཤིན་ཏུ་མྱུར་ཞིང་མི་བཟད་པའི་སྟོབས་ཆེ་བ་ཡིན་ཏེ། སངས་
རྒྱས་ཕལ་པོ་ཆེར། སངས་རྒྱས་ཐམས་ཅད་ཀྱི་བསོད་ནམས་བླ་མའི་བ་སྤུ་གཅིག་ལ་མཐོང་
བའི་ཕྱིར་ཞེས་དང་། ཉེས་པ་བྱས་ནའང་བླ་མ་ལྔ་བཅུ་པ་ལས། དེ་འདྲའི་མགོན་ལ་བསམས་
བྱས་ནས། །སློབ་མར་གྱུར་ནས་བརྙས་ན་ནི། །སངས་རྒྱས་ཐམས་ཅད་བརྙས་པས་ན།
དེས་ནི་རྟག་ཏུ་སྡུག་བསྔལ་འཐོབ། །ཅེས་སོགས་གསུངས་པ་ལྟར་རོ། །ཉན་རང་བྱང་



140
ཀེའུ་ཚང་ཕྱག་ཆེན་ཟིན་བྲིས།
སེམས་སངས་རྒྱས་གང་དུ་མོས་གུས་ཇི་ལྟར་བྱས་པ་བཞིན་གྱིས་དེ་དང་དེའི་ཡོན་ཏན་མངོན་
དུ་འགྱུར། ཇོ་བོ་ལ་སྟོན་པ་རང་མོས་གུས་ཆེ་བས་ཉན་གཙོ་གནས་རྙིང་དུ་བྱིན་གྱིས་བརླབས་
ནས་ཡོན་ཏན་ཁྱད་པར་ཅན་དང་ལྡན་པར་མཛད། བཀའ་གདམས་ཐམས་ཅད་གཞན་
ལ་གབ་ནས་འབྲོམ་ལ་གནང་། རྒྱུ་མཚན་ཞུས་པས། ཁྱོད་མིན་པ་སྣོད་མེད་གསུངས།
དགོན་པ་པས་ཇོ་བོ་དང་མཇལ་ནས་མཚམས་རང་མཛད་ཀྱང་། རྣལ་འབྱོར་པས་ཇོ་བོའི་
ཞབས་ཏོག་ཁོ་ན་གུས་པས་བསྒྲུབ་པས་སྤྲུལ་སྐུ་མཐོང་བ་སོགས་ཡོན་ཏན་སྔ་བར་ཐོབ་ཅེས།
དགེ་བཤེས་ཀ་མ་བས་གསུངས། མོས་གུས་ཕྲ་བ་ནས་རྫོགས་ཤིང་བླ་མ་དངོས་ལ་དད་པ་
འཕེལ་བ་བཅས། སྟོན་པས་ཇོ་བོ་འཁོར་བའི་ཁྱི་གང་འབར་དང་ལམ་འབར་བྱ་བ་ལ་ཇོ་
བོ་གཤེགས་ནས་རྒྱ་རི་མ་ཆད་པར་སྟེར་བར་མཛད། པོ་ཏོ་བས་སྟོན་པའི་དབོན་པོ་ཞིག་
ལ་བཀུར་སྟི་མཛད་པ་ན། གཞན་གྱིས་དེ་ལ་སྡོམ་པ་མང་ཞུས་པས། སྨད་འཚོང་མ་ཡིན་
ཡང་ངའི་དགེ་བ་ལ་དེ་ཆེ་གསུང་པ་ལྟར་ངེས་པར་བྱེད་དགོས། མོས་གུས་དང་ཆོས་ཉན་
པ་སོགས་དང་པོ་བས་ཇེ་ཆེ་ཇེ་འཕེལ་དུ་སོང་ནས་ངོམས་མི་ཤེས་པར་བྱ་སྟེ། དེ་འདྲ་ཞིག་
བྱས་ན་ཡོང་ཡང་ཡོང་། བྱུང་ན་མོས་གུས་དོན་ལྡན་དུ་སོང་བ་སྟེ། རྟོགས་པ་མཐོར་སོང་
ཞིང་ཆོས་ཕྲ་བར་སོང་བ་བཞིན་སྟོན་མཁན་ལ་མོས་པ་ཆེར་འགྲོ་བ་ཆོས་ཉིད་དོ། །དེ་ལྟར་
ན། ཆོས་ཀྱི་རྩ་བ་གཅིག་པུ་འདི་ཐོག་མར་འཚོལ་བ། བར་དུ་བསྟེན་པ། ཐ་མ་མཐར་
ཕྱིན་པ་གང་ལ་ཡང་མཁས་པར་བྱས་ནས་བརྩོན་དགོས། ད་ལྟ་ཐོས་བྱས་ན་བསམས་
བསམས་བྱས་ན་བསྒོམས། བསྒོམ་བྱས་ན་བྱོལ་ནས་འགྲོ་བ་དེ་འདྲས་མི་ཡོང་། མ་ཞུས་
པར་བཀའ་ཕེབས་པ་རྣམས་ལྟ་ཅི་རང་གི་བསམ་སྤྱོད་གལ་ཆེ་བ་རྣམས་ཀྱིས་སྣ་དྲངས།



ཀེའུ་ཚང་ཕྱག་ཆེན་ཟིན་བྲིས། །
141
ཐམས་ཅད་མཚན་ལྡན་གྱི་བླ་མར་ཞུ་ཐེངས་གཅིག་ཡིན་སྙམ་དུ་ཡིད་ཁོངས་ནས་མི་བདེ་
བ་མེད་པར་ཐག་གཅོད་ནུས་པ་ཞིག་ཨེ་ཡོང་གཟིགས་དང་། དེ་བྱུང་ན་བར་ཆད་མེད་པར་
རྟོགས་པ་མཐོ་ལ་སྤྱོད་པ་བཟང་བ་ཀུན་ལ་ཕན་ཐོགས་ཆེ་བ་ཞིག་འབྱུང་ངེས་ཡིན་ནོ། །ད་
ནི་འབེན་མ་མཐོང་བར་མདའ་འཕེན་པའི་དཔེ་ལྟར། དགེ་ལྡན་བཀའ་སྲོལ་ངོས་མ་ཟིན་
པར་འགོག་པའི་གཞན་ཕྱོགས་པ་རྣམས་ཐུགས་རྗེས་བསྐྱོང་པའི་ཐབས་མཁས་ཀྱིས་ཁ་དྲང་
བར་བྱ་བའི་ཕྱིར་དང༌། རྒྱལ་བ་རྣམས་ཀྱི་རང་ལུགས་ཚང་ལ་མ་ནོར་བའི་ཞི་སྒོ་གཅིག་
པུ་གསལ་བར་སྟོན་པའི་ཕྱིར། གཉིས་པ་དངོས་གཞི་ལ་གཉིས། ཇི་ལྟར་དབྱེ་བའི་ཚུལ་
དང་། དབྱེ་བ་དངོས་བཤད་པའོ། །དང་པོ་ནི། དངོས་གཞི་ཕྱག་རྒྱ་ཆེན་པོ་ལ། བཞེད་
ཚུལ་མང་དུ་འདུག་ན་ཡང་། །མདོ་སྔགས་དབྱེ་བས་གཉིས་སུ་ཡོད། །ཅེས་གསུངས། དེ་
ཡང་ཕྱག་རྒྱ་ཆེན་པོ་ལ་གནས་སྐབས་དགོས་དབང་གིས་ཕྱག་ཆེན་མིན་པ་ལ་ཕྱག་ཆེན་གྱི་
མིང་འདོགས་དང༌། ཕྱག་ཆེན་ཡིན་པ་ལ་གཞན་གྱི་མིང་འདོགས་ཀྱི་སྔོན་གྱི་དམ་པ་རྣམས་
ལ་བཞེད་ཚུལ་མང་དུ་འདུག་ན་ཡང་། །དོན་དུ་ཕྱག་ཆེན་ངོ་ཐོག་ཀླུ་སྒྲུབ་ལུགས་ཀྱི་སྟོང་
པ་ཇི་བཞིན་གཟིགས་པའི་ཡེ་ཤེས་ལ་མདོ་སྔགས་ཀྱི་དབྱེ་བས་གཉིས་སུ་ཡོང་ངོ་། །གཉིས་
པ་དབྱེ་བ་དངོས་བཤད་པ་ལ་གཉིས། སྔགས་ལུགས་ཀྱི་ཕྱག་ཆེན་བཤད་པ་དང་། མདོ་
ལུགས་ཀྱི་ཕྱག་ཆེན་བཤད་པའོ། །དང་པོ་ནི། ཕྱི་མ་རྡོ་རྗེའི་ལུས་ཉིད་ལ། །གནད་དུ་
བསྣུན་སོགས་ཐབས་མཁས་ལས། །བྱུང་བའི་བདེ་ཆེན་འོད་གསལ་ཏེ། སཱ་ར་ཧ་དང་ཀླུ་
སྒྲུབ་ཞབས། །ནཱ་རོ་མི་ཏྲིའི་ཕྱག་ཆེན་ཏེ། །གྲུབ་སྙིང་སྐོར་ནས་བསྟན་པ་ཡི། །བླ་མེད་
རྒྱུད་སྡེའི་ཡང་སྙིང་ཡིན། །ཞེས་གསུངས། སྐབས་འདིར་ཕྱི་མ་སྔགས་ལུགས་ཡི་གེ་ཉུང་



142
ཀེའུ་ཚང་ཕྱག་ཆེན་ཟིན་བྲིས།
བའི་ཕྱིར་ཐོག་མར་བཤད་ན། དེ་ནི་ལམ་གྱི་མཐར་ཐུག་རྒྱུད་སྡེའི་ཡང་སྙིང་ཡིན་པས་བློ་
ལྡན་རྣམས་ཀྱིས་ཡལ་བར་མི་འདོར་བར་ཅི་ནས་འཚོལ་བར་རིགས་ལ། དེ་ཡང་བྱང་ཆུབ་
ཀྱི་སེམས་སྦྱང་བ། དབང་རྣམ་དག་ལེན་པ། དམ་སྡོམ་ཚུལ་བཞིན་བསྲུང་བ་གསུམ་སྔོན་
འགྲོར་བྱས་པ་ལས་བྱུང་བའི་བསྐྱེད་རིམ་གྱི་རྣལ་འབྱོར་ལ་བརྟན་པ་ཐོབ་ནས། རྡོ་རྗེའི་
ལུས་ལ་གནད་དུ་བསྣུན་པ་སོགས་གསང་སྔགས་བླ་མེད་ཀྱི་ཐུན་མོང་མ་ཡིན་པའི་ཕྱི་ནང་
གི་ཐམས་མཁས་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་
བའི་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཀྱིས་སྟོང་ཉིད་དོན་སྤྱིའི་ཚུལ་དུ་རྟོགས་པ་ན་དཔེའི་
འདོ་གསལ་དང་། མངོན་སུམ་དུ་རྟོགས་པ་ན་དོན་གྱི་འོད་གསལ་དུ་འཇོག་པས་དཔེ་དོན་
གྱི་འོད་གསལ་དེ་གཉིས་ཕྱག་རྒྱ་ཆེན་པོའི་ལམ་གྱི་གཙོ་བོ་ཡིན་ཞིང་། འཕགས་བོད་ཀྱི་གྲུབ་
ཆེན་གོང་མ་རྣམས་ཀྱི་མཐར་ཐུག་གི་བཞེད་སྲོལ་གཅིག་པའི་ཕྱག་ཆེན་ཏེ། དེ་ནི་གྲུབ་པ་
སྡེ་བདུན་དང་། སྙིང་པོ་སྐོར་གསུམ་གྱིས་ལམ་གྱི་སྣོན་པ་འདེབས་ཚུལ་ཡ་མཚན་པའི་སྒོ་
ནས་གཙོ་བོར་བསྟན་པས་འདིར་དམིགས་ཀྱིས་བཀར་བ་ཡིན་གྱི། སྤྱིར་བླ་མེད་ཀྱི་རྒྱུད་
སྡེའི་སྙིང་པོ་རྫོགས་རིམ་གྱི་གཞུང་ཐམས་ཅད་ཀྱི་ཡང་སྙིང་ཡིན་ནོ། །གསང་བ་གྲུབ་པས་
ཕ་རྒྱུད་འདུས་པའི་ལམ་གཙོ་བོར་བསྟན། འདི་ནི་གྲུབ་སྙིང་གཞན་རྣམས་གྱེས་པའི་གཞིར་
གྱུར་པས་ཕྱི་མོ་ལྟ་བུ་སྟེ། ཀ་ཁ་ལ་ཡི་གེའི་ཕྱི་མོ་ཟེར་བ་བཞིན་ནོ། །ཐབས་ཤེས་གྲུབ་པ་
སོགས་ཀྱིས་མ་རྒྱུད་ཀྱི་ལམ་གཙོ་བོར་གཏན་ལ་འབེབས། སྙིང་པོ་སྐོར་གསུམ་ནི། དོ་
ཧ་གསུམ་ལ་མཛད་པས། འདི་གསུམ་ཀ་གྲུབ་ཆེན་གྱི་གཞུང་ཚད་ལྡན་ཡིན་པར་ཐག་ཆོད།
འོན་ཀྱང་ཚིག་གིས་འཁྲུལ་གཞི་བྱས་པ་རྣམས་ཀྱི་དོན་འགྲེལ་ཚུལ་དཔེར་སྟོན་ཙམ་རང་



->།
་
143
ཀེའུ་ཚང་ཕྱག་ཆེན་ཟིན་བྲིས།
འགྲེལ་ཡང་གསལ་སྒྲོན་མེར་གསུངས་པ་རྣམས་ལ་ཞིབ་གཟིགས་མཛོད། བདེ་བ་ཆེན་པོ་
ལ་སྙིང་རྗེའི་སྒྲས་བསྟན་པ་ཡང་། སྙིང་རྗེའི་སྐད་དོད་ཀ་རུ་ཎ་ཞེས་པ་བདེ་འགོག་ལ་འཇུག་
དེ་ནི་ཕར་ཕྱིན་གྱི་སྐབས་སུ། ཞི་བདེ་འགོག་པའི་སྙིང་རྗེ་དང༌། སྔགས་བླ་མེད་ཀྱི་སྐབས་
སུ་འགྱུར་བ་དེ་འགོག་པའི་མི་འགྱུར་བའི་བདེ་ཆེན་ལ་བྱེད་པ་ཡིན། བླ་ན་མེད་པའི་ལམ་
འདི་ནི་སངས་རྒྱས་ལས་ཀྱང་དཀོན་པར་སངས་རྒྱས་རང་གིས་གསུངས་ཤིང༌། རང་ཅག་
རྣམས་སངས་རྒྱས་ཐམས་ཅད་ཀྱི་ཞལ་ལ་དངོས་སུ་བལྟས་ཆོག་པའི་དུས་ཤིག་བྱུང་ན་ཡང་།
ཞལ་ནས་ཆོས་འདི་གསུངས་པ་རྣ་བས་ཐོས་པར་མི་འགྱུར་ན། ད་ལམ་སྐལ་བཟང་མཆོག་
གི་གདུལ་བྱའི་ཞོར་ལ་འདི་འདྲའི་ཐེག་པ་མཆོག་དང་མཇལ་བའི་སྐལ་བཟང་དང་། མཇལ་
ནས་བཏང་སྙོམས་སུ་ལུས་པ་ཡང་མི་རིགས་ན་ཤིན་ཏུ་ལོག་པར་སྤྱོད་པས་དུས་འདའ་བའི་
སྐལ་བ་ངན་པ་གཉིས་ལྷན་ཅིག་ཏུ་འཛོམ་པ་འདི་ཅི་ཞིག་ཡིན་སྙམ་དུ་ཡིད་ཁོང་དུ་ཆུད་ནས་
བརྟག་པར་རིགས་ཏེ། རྡོ་རྗེ་འཆང་ངུར་སྨྲིག་འཛིན་པའི་རང་རྣམ་ལས། །འདི་ན་རྫོགས་
སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག །རྣམ་པ་གཉིས་ཡོད་
གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་
ལྟ་བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་
ཇི་ལྟ་བུ་ཞིག་ཅེས། །འཚོལ་བར་མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་
རབ་ཅན་ཡིན་ན། །དེ་ལས་གཞན་པའི་དབང་པོ་རྟུལ་པོ་གང་། །ཤིན་ཏུ་ཕྲད་དཀར་གོང་
ན་མེད་པའི་ལམ། །འདི་འདྲ་ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་
བའི་ཐེག་པ་མཆོག །སངས་རྒྱས་ལས་ཀྱང་དཀོན་པའི་རྡོ་རྗེ་ཐེག །དངོས་གྲུབ་གཉིས་



144
ཀེའུ་ཚང་ཕྱག་ཆེན་ཟིན་བྲིས།
ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་མང་པོས་རིང་དུ་སྦྱངས། །ཞེས་གསུངས་
པ་ལྟར་རོ། །དེ་ཡང་བླ་མེད་རྒྱུད་སྡེ་ཀུན་གྱི་མཆོག་ཏུ་ཁས་བླངས་པ་ཙམ་དུ་མ་སོང་བར།།
རྒྱུད་སྡེ་འོག་མ་གསུམ་གྱི་ཕྱག་རྒྱ་ཆེན་པོའི་ཡེ་ཤེས་ཡན་ལག་དང་བཅས་པ་ལ་འདྲིས་པར་
བྱས་པ་ལས་ངེས་པ་དྲངས་ཏེ། ལམ་མཆོག་འདི་འདྲ་བ་རྙེད་ནས་སྒྲུབ་པའི་དུས་ཤིག་ནམ་
ཡོད་ན་སྙམདུ་འདུན་པ་དྲག་པོ་དང་བཅས་ཏེ་ལམ་འོག་མ་རྣམས་ལ་ཤུགས་ཇེ་ཆེ་དང་།
དབང་རྣམ་དག་ཐོབ་པར་བྱས་ནས། རྡོ་རྗེ་འཆང་གིས་བསླབ་པ་བཅས་པའི་མཚམས་ལས་
མི་འདའ་བར་ཉམས་སུ་བླངས་ཏེ། མ་མཐའ་ཡང་། རྣམ་མང་རྒྱུད་སྡེའི་དོན་ལ་ངེས་
རྙེད་ནས། །ལམ་བཟང་མཐར་ཐུག་རིམ་གཉིས་ཟབ་མོའི་དོན། །ཕྱི་ནང་འགལ་རྐྱེན་ཀུན་
གྱིས་གཡོ་མེད་པར། །རྩེ་གཅིག་ཉམས་སུ་ལེན་པར་བྱིན་གྱིན་རློབས། །མདོར་ན་རྒྱལ་
བའི་དམ་ཆོས་མཐའ་དག་དང་། །ཁྱད་པར་དུ་ཡང་བླ་མེད་རྡོ་རྗེའི་ཐེག །རྒྱལ་བའི་དགོངས་
པ་ཇི་བཞིན་ལེགས་བཟུང་ནས། །འགྲོ་བའི་འདྲེན་པ་བགྱིད་པར་བྱིན་གྱིས་རློབས། །ཞེས་
པའི་གསོལ་འདེབས་རེ་དང་། གསང་འདུས་སྨོན་ལམ་རེ་མ་ཆག་པར་འདོན་དགོས་པ་ཡིན་
ནོ། །ད་ནི་བྱེ་བྲག་ཏུ་རྒྱས་པར་སྟོན་པ་སྐབས་སུ་བབས་པ་གཉིས་པ་མདོ་ལུགས་ཀྱི་ཕྱག་
ཆེན་བཤད་པ་ལ་གཉིས། ཡུལ་ཅན་སེམས་ངོ་སྤྲོད་ཚུལ་དང༌། ཡུལ་ཆོས་ཉིད་ངོ་སྤྲོད་
ཚུལ་ལོ། །དང་པོ་ལ་བཞི། རྒྱུ་མཚན་ཡང་དག་པའི་སྒོ་ནས་སླར་ཡང་དམ་བཅའ་བ། མིང་
མང་གི་དོགས་པ་བཅད་ནས་ཆིག་སྒྲིལ་གྱིས་སྒོམ་རིམ་ངོས་གཟུང་བ། སྒྲུབ་པ་རྒྱུ་དུས་ཀྱི་
སྐྱོང་ཚུལ། གྲུབ་པ་འབྲས་དུས་ཀྱི་འཆར་ཚུལ་ལོ། །དང་པོ་ནི། སྔོན་མ་རྒྱས་འབྲིང་
བསྡུས་གསུམ་གྱིས། །དངོས་བསྟན་སྟོང་ཉིད་སྒོམ་ཚུལ་ཏེ། །འདི་ལས་གཞན་པའི་ཐར་



ཀེའུ་ཚང་ཕྱག་ཆེན་ཟིན་བྲིས།
145
པའི་ལམ། །མེད་ཅེས་འཕགས་མཆོག་ཀླུ་སྒྲུབ་གསུང༌། །འདིར་ནི་དེ་ཡི་དགོངས་པ་བཞིན།
ཕྱག་རྒྱ་ཆེན་པོའི་ཁྲིད་ཕོག་སྟེ། །སེམས་ཀྱི་ངོ་སྤྲོད་བྱེད་པའི་ཚུལ། །བརྒྱུད་ལྡན་བླ་མའི་
གསུང་བཞིན་བརྗོད། །ཅེས་གསུངས། དེ་ཡང་སྔོན་མ་མདོ་ལུགས་ཀྱི་ཕྱག་ཆེན་འདི་ནི་
གཞན་གང་ཡང་སྒོམ་པའི་བློ་མིན་གྱི། ཡུམ་རྒྱས་འབྲིང་བསྡུས་གསུམ་གྱིས་དངོས་སུ་བསྟན་
པའི་སྟོང་ཉིད་རྟོགས་པའི་ཤེས་རབ་བསྒོམ་ཚུལ་ཡིན་ཞེས་བསྒོམ་བྱའི་བློ་མ་ནོར་བར་ངོས་
གཟུང་བའི་ཚིག་རྐང་དང་པོ་གཉིས་གསུངས། སྡུག་བསྔལ་རྩ་བ་དང་བཅས་པ་ལས་གྲོལ་
བར་འདོད་ཕྱིན། འདི་ལས་གཞན་པའི་རྣམ་གྲོལ་ཐར་པའི་ལམ་མེད་དོ་ཞེས་ངེས་དོན་འགྲེལ་
བར་རྒྱལ་བ་རང་གིས་ལུང་བསྟན་པའི་གང་ཟག་ཚད་མ་འཕགས་མཆོག་ཀླུ་སྒྲུབ་ཀྱིས་ཐག་
བཅད་ནས་གསུངས་སོ་ཞེས་ཚིག་རྐང་གཉིས་ཀྱིས་འདི་ངེས་པར་བསྒོམ་དགོས་པའི་རྒྱུ་མཚན་
ཡང་དག་པར་བསྟན། སྒོམ་ཚུལ་འདིར་ནི་ཀླུ་སྒྲུབ་དེ་ཡི་དགོངས་པ་དཔལ་ལྡན་ཟླ་བས་
བཀྲལ་བ་བཞིན་དུ་ཕྱག་རྒྱ་ཆེན་པོའི་ཁྲིད་ཕོག་སྟེ་ཐོག་མར་ཀུན་རྫོབ་སེམས་ཀྱི་ངོ་སྤྲོད་བྱེད་
པའི་ཚུལ། མཁས་གྲུབ་གཉིས་ལྡན་གྱི་དམ་པ་གོང་མས་བྱིན་གྱིས་བརླབས་པའི་བརྒྱུད་པ་
བར་མ་ཆད་པ་དང་ལྡན་པའི་བླ་མའི་གསུང་བཞིན་བརྗོད་པར་བྱའོ་ཞེས་ཁྲིད་ཚུལ་གཞན་
དང་མི་འདྲ་བའི་སྒོ་ནས་བཤད་པར་དམ་བཅས་སོ། །འདིར་ནི་ཞེས་པའི་ནུས་པས་ཕྱག་
ཆེན་གྱི་ཁྲིད་གཞན་ལ་ཀླུ་སྒྲུབ་ཀྱི་དགོངས་པ་འཚོལ་བའི་བཤད་སྲོལ་དང་། བྱིན་རླབས་
རྣམ་དག་གི་བརྒྱུད་པ་ཡོད་པར་མ་ངེས་ཤིང་། དེ་གཉིས་མེད་ན་ཐར་འདོད་ཀྱི་དོན་མི་འགྲུབ་
པས་འདི་ཁོ་ན་ལ་འཇུག་པར་རིགས་སོ་ཞེས་མི་མངོན་པའི་ཚུལ་གྱིས་འདོམས་པར་མཛད།
དེས་ན་འདིར་བཤད་བྱ་ངོས་གཟུང་། བཤད་དགོས་པའི་རྒྱུ་མཚན། ཚུལ་ཇི་ལྟ་བུས་བཤད་



146
ཀེའུ་ཚང་ཕྱག་ཆེན་ཟིན་བྲིས།
པ་གསུམ་གསུངས་ནས་བཤད་པར་དམ་བཅས་པ་བཞིན་དུ། ཉན་པ་པོ་རྣམས་ཀྱིས་ཀྱང་
ངོ་བོ་དེ་ཉིད་རྒྱུ་མཚན་དེའི་སྒོ་ནས་ཚུལ་དེ་ལྟ་བུས་བསྒྲུབ་པར་དམ་བཅའ་དགོས་སོ། །གཉིས་
པ་ནི། ལྷན་ཅིག་སྐྱེས་སྦྱོར་གའུ་མ། །ལྔ་ལྡན་རོ་སྙོམས་ཡི་གེ་བཞི། །ཞི་བྱེད་གཅོད་ཡུལ་
རྫོགས་ཆེན་དང་། དབུ་མའི་ལྟ་ཁྲིད་ལ་སོགས་པ། །སོ་སོར་མིང་འདོགས་མང་ན་ཡང་།
ངེས་དོན་ལུང་རིགས་ལ་མཁས་ཤིང་། །ཉམས་མྱོང་ཅན་གྱི་རྣལ་འབྱོར་པས། །དཔྱད་
ན་དགོངས་པ་གཅིག་ཏུ་འབབ། །དེས་ན་འདི་ལ་ལྟ་ཐོག་ནས། །སྒོམ་པའི་འཚོལ་དང་
སྒོམ་ཐོག་ནས། །ལྟ་བ་འཚོལ་བའི་ལུགས་གཉིས་ལས། །འདིར་ནི་ཕྱི་མའི་ལུགས་བཞིན་
ཡིན། །ཞེས་གསུངས། དེ་ཡང་གློ་བུར་གྱིས་བཅོས་མ་མ་ཡིན་པར་ཐོག་མ་མེད་པ་ནས་
ལྷན་ཅིག་སྐྱེས་པའི་སེམས་ཀྱི་ཆོས་སྐུ་ལ་སྦྱོར་བས་རྗེ་སྒོམ་པོ་པའི་ལུགས་ཀྱི་ལྷན་ཅིག་སྐྱེས་
སྦྱོར་དང༌། སྣང་སྟོང་ཡ་ཁ་མ་ཁ་མི་འབྲལ་བས་ཁྱུང་པོ་ལུགས་ཀྱི་གའུ་མ་དང་། འདིའི་
གཙོ་བོ་ཤངས་ལུགས་ནི་གུ་ཆོས་དྲུག་གི་འོད་གསལ་བསྒོམ་ཚུལ་ཡིན་གསུངས། སྔོན་འགྲོ་
བྱང་སེམས་དང་། རང་ལུས་ལྷར་བསྐྱེད། སེམས་མོས་གུས་དང༌། རྣམ་པར་མི་རྟོག་
པ། རྗེས་བསྔོ་བ་དང་བཅས་དྭགས་ལུགས་ཀྱི་ལྔ་ལྡན་དང་། རྣམ་རྟོག །ཉོན་མོངས། ན་
ཚ། ལྷ་འདྲེ། སྡུག་བསྔལ། འཆི་བ་བཅས་ལམ་འཁྱེར་གྱི་རོ་སྙོམས་སྐོར་དྲུག་ནི། ཆོས་
རྗེ་རྒྱ་རས་ནས་བརྒྱུད་པའི་ལུགས་དང་། ཡིད་ལ་མི་བྱེད་པའི་སྐད་དོད་ཨ་མ་ན་སིའི་ཡི་
གེ་བཞིས་རིམ་པ་བཞིན། སེམས་ཀྱི་གཞི་རྩ་བཅད་པ། བཞག་ཐབས་བསྟན་པ། གོལ་
ས་བཅད་པ། ལམ་འཁྱེར་བསྟན་པའི་ཁྲིད་ཚུལ་དང་། དམ་པ་སངས་རྒྱས་ཀྱི་དམ་ཆོས་
སྡུག་བསྔལ་ཞི་བྱེ། མ་ཅིག་གི་ཟབ་ཆོས་གཅོད་ཡུལ་དང་། སློབ་དཔོན་པདྨའི་ལུགས་ཀྱི་



ཀེའུ་ཚང་ཕྱག་ཆེན་ཟིན་བྲིས། ་
147
རྫོགས་ཆེན་མན་ངག་ལྟ་བའི་འཕྲེང་བ། ཚིག་གི་འཕྲེང་བ། ཚོགས་ཀྱི་འཕྲེང་བ་བཅས་
དང༌། རི་བོ་དགེ་ལྡན་པའི་ཟབ་མོ་དབུ་མའི་ལྟ་ཁྲིད་ཅེས་བྱ་བ་ལ་སོགས་པ། ལུགས་སོ་
སོར་མི་འདྲ་བའི་མིང་འདོགས་བྱས་པ་མང་ན་ཡང་། དྲང་ངེས་ཀྱི་དོན་མ་འདྲེས་པར་ཇི་
བཞིན་འབྱེད་པའི་ལུང་རིགས་ལ་མཁས་ཤིང་ཉམས་མྱོང་ཅན་གྱི་རྣལ་འབྱོར་པས། ལེགས་
པར་བརྟགས་ཤིང་དཔྱད་ན་འབྲས་བུ་ཟུང་འཇུག་ཕྱག་རྒྱ་ཆེན་པོ་ཐོབ་བྱེད་དུ་མཚུངས་པར་
གདམས་པ་སོ་སོའི་རྩ་བ་མཁན་པོ་ཐམས་ཅད་ཀྱི་དགོངས་པ་གཅིག་ཏུ་འབབ་པས་ཚ་གྲངས་
ལྟར་སོ་སོའི་ལག་རྗེས་འགལ་བ་ནི་མ་ཡིན་ནོ། །འོན་ཀྱང་ལུགས་སོ་སོར་དོན་གཉེར་ཅན་
དཔྱད་མི་ཤེས་པས་དཔྱད་ན་ལོག་པའི་མཐའ་གཉིས་གང་རུང་དུ་ལྟུང་བར་འགྱུར་ཏེ། ཕལ་
ཆེར་ཕྱོགས་ལྷུང་གི་མུན་པས་བསྒྲིབས་ནས་རྒྱུ་མཚན་ཡང་དག་པ་བརྗོད་པའི་ལག་འཐོགས་
ཏེ། འདི་ནི་བདག་གི་ལྟོ་ཟ་སའི་ལུགས་ཡིན་ནོ་ཟེར་བ་ཚུན་གྱིས་རང་ཕྱོགས་མ་གཏོགས་
རྒྱལ་བའི་བཀའ་དང་མཐུན་པའི་ཐོག་མའི་ལུགས་བཟང་གཞན་ཐམས་ཅད་སངས་རྒྱས་ཐོབ་
བྱེད་ཀྱི་ཕྱོགས་སུ་ཡང་མེད་པར་སྐུར་བ་འདེབས་ཤིང་། ཆོས་དང་ཆོས་སྨྲ་བ་ལ་བརྟེན་པའི་
ལས་ངན་སྟོབས་པོ་ཆེ་རྒྱུན་དུ་གསོག་པར་བྱེད། ཡང་ན་ནི་ལེགས་ཉེས་འབྱེད་པའི་བློ་གྲོས་
ཤིན་ཏུ་ཆུང་ཞིང་རགས་པའི་སྐྱོན་གྱིས་བདག་ནི་གྲུབ་མཐའ་སུ་ལ་ཡང་ཕྱོགས་རིས་མེད་
པས་ཐམས་ཅད་ལ་དག་སྣང་ཅན་ཡིན་ནོ་ཞེས་ཀུན་ལ་སྒྲོགས་ཤིང་། རང་ཉིད་ཐོག་མཐའ་
བར་གྱི་གཞི་ལམ་འབྲས་བུའི་རྣམ་གཞག་གང་ལ་ཡང་འཁྲུལ་པའི་དྲི་མ་ཕྲ་མོ་ཙམ་ཡང་གཏན་
ནས་མི་མངའ་བའི་སྐྱེས་བུ་མཆོག་གི་ཆོས་ལུགས་དང་ཕྲད་ཀྱང་ལུགས་གཞན་དམན་པ་དང་
ཁྱད་མེད་པར་བཟུང་ནས། འགྲོ་བ་མང་པོ་ལེགས་ཉེས་མཆོག་དམན་གྱི་རྣམ་དབྱེ་མེད་



ཀེའུ་ཚང་ཕྱག་ཆེན་ཟིན་བྲིས། པ་148
པའི་ལུགས་སྲོལ་ལ་བཀོད་དེ་མཆོག་དང་ཕྲད་ཀྱང་དེ་ལ་མཆོག་ཏུ་དད་པ་ཙམ་གྱིས་ལག་
རྗེས་ཀྱང་སྟོན་རྒྱུ་མེད་པར་འགྱུར་རོ། །དེས་ན་གཟུར་གནས་རྣམ་དཔྱོད་དོན་གཉེར་ཅན་
གྱིས་ཐོག་མར་རང་གཞན་གྱི་སྐྱེས་བུ་དམ་པ་རྣམས་ཀྱི་ལུགས་བཟང་མཐའ་དག་པའི་ཚུལ་
ལ་རྣམ་པར་དཔྱད་པ་ན། ཐམས་ཅད་ཀྱི་དགོངས་པ་འགྲོ་བ་རྣམས་སངས་རྒྱས་ཀྱི་སར་
ཁྲིད་པའི་དམ་པའི་ཆོས་ལུགས་གཅིག་ཏུ་མཐོང་ནས་དད་ཅིང་མོས་ལ། འོ་ན་གང་ལ་ཞུགས་
ཀྱང་ཁྱད་མེད་པ་ཞིག་ཡིན་ནམ་སྙམ་ནས་ཞིབ་ཏུ་དཔྱད་པ་ན། རི་བོ་དགེ་ལྡན་གྱི་བཀའ་
སྲོལ་འདི་ཉིད་ཐུབ་པའི་བསྟན་པ་ཡོངས་སུ་རྫོགས་པ་ལ་རིམ་པ་དང་མཐུན་པར་ལེགས་པར་
བཤད་པས་ཚུལ་བཞིན་སྒྲུབ་པ་དྲངས་ཏེ་བསྟན་པ་ཡོངས་རྫོགས་ཀྱི་བདག་པོ་བྱེད་པའི་སྒོ་
ནས། གཞན་སུས་ཀྱང་འགྲན་དུ་མེད་པའི་ཁྱད་ཆོས་བླ་ན་མེད་པ་དང་ལྡན་པར་མཐོང་ནས་
ཡིད་ཆེས་ཏེ་འདི་ལ་ཚིག་སྒྲིལ་གྱི་བཤད་སྒྲུབ་བྱ་དགོས། དཔེར་ན་འབངས་ཀྱི་དབུས་སུ་
རྒྱལ་པོ་འབྱོན་པའི་སྔོན་དུ་བློན་པོ་ཡོང་ནས་གྲ་བསྒྲིག་བྱེད་པ་ལྟར། གངས་ཅན་གྱི་ཁྲོད་
དུ་ཆོས་ཀྱི་རྒྱལ་པོ་ཆེན་པོ་རྒྱལ་བ་ཙོང་ཁ་པ་འབྱོན་པའི་གྲ་བསྒྲིག་ལ་དམ་པ་སྔོན་མ་རྣམས་
བྱོན་པ་ཡིན་ནོ། །དེ་ལྟར་མ་གོ་བར་མིང་འདོགས་མང་ན་ཡང་ཕྱག་ཆེན་སྐྱོང་ཚུལ་གཅིག་
ཡིན་གསུངས་པར་གོ་ན་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་དགོངས་པའི་ཕྱོགས་
སུ་ཡང་མེད་དེ། རྩ་བར་སོ་སོར་ཞེས་པ་དང་། རང་འགྲེལ་དུ་ཚིག་འདི་རྣམས་གསུངས་
པའི་སྒེར་གྱི་དགོས་པ་བཤད་པའི་སྐབས་སུ། ཕྱག་ཆེན་གྱི་བཞེད་ཚུལ་གྲུབ་པའི་མཐའ་གྲངས་
མང་ཡང་འབྲས་བུ་ཟུང་འཇུག་ཕྱག་རྒྱ་ཆེན་པོ་ཐོབ་བྱེད་དུ་མཚུངས་པར་བསྟན་པ་དང་། སྐྱེས་
བུ་དམ་པ་རྣམས་ཀྱི་ལུགས་བཟང་མཐའ་དག་པའི་རྣམ་པར་དབྱེ་བ་ལ་མཁས་པའི་ཕྱིར་བཤད་



ཀེའུ་ཚང་ཕྱག་ཆེན་ཟིན་བྲིས།
149
པ་ཞེས་གསུངས་པའི། དང་པོས་གོང་དུ་བཤད་པ་ལྟར་གྱི་གཞན་ཕྱོགས་ཀྱི་ལུགས་བཟང་
ལ་མ་གུས་པ་སྤོང་བ་བསྟན། གཉིས་པས་མཆོག་དམན་གྱི་རྣམ་དབྱེ་ལ་མཁས་པས་དགེ་
ལུགས་ལ་མཆོག་ཏུ་ཡིད་ཆེས་མི་འགྱུར་བ་སྦས་པའི་ཚུལ་གྱིས་བསྟན། རྩ་བར་ཡང་དཔྱད་
ན་དགོངས་པ་གཅིག་ཏུ་འབབ། ཅེས་པས་དང་པོ་བསྟན། གཉིས་པ་གོ་དཀའ་ཞིང་གོ་ན་
ཤིན་ཏུ་གནད་ཆེ་བས་དཔྱོད་མཁན་ཡང་གང་བྱུང་གིས་མི་ཡོང་བར་སྟོན་པའི་ཕྱིར། དེས་
དོན་ལུང་རིགས་ལ་མཁས་ཤིང་ཞེས་གསུངས་སོ། །འདི་རྣམས་སྦས་བའི་ཚུལ་གྱིས་ཀློག་
བཤད་མཛད་དགོས་པ་ནི། མིན་པ་ལ་མ་རེད་ཟེར་ས་མེད་པའི་དུས་དབང་གིས་ཡིན་ཅིང་།
ཟེར་ས་མེད་པ་ཡང་ཞལ་བཀག་པ་མ་ཡིན་གྱི། དམ་པ་རྣམས་ཀྱིས་གང་བཤད་པའི་དགོས་
པ་གཤགས་འགྱེད་པ་ཙམ་མ་ཡིན་པར་མ་རྟོགས་པ་དང་། ལོག་པར་རྟོག་པ་དང༌། ཐེ་
ཚོམ་གྱི་དྲི་མ་སེལ་བའི་ཕྱིར་ཡིན་པ་ལ་དེ་དུས་གསལ་བར་བསྟན་ན། ད་དུང་སྡང་ཤུགས་
ཀྱིས་ལས་ངན་ཚབ་པོ་ཆེ་གསོག་པ་དང་། ཟུར་ཙམ་མ་བསྟན་ན་རང་གཞན་གྱིས་མཆོག་
གི་དགོས་པ་མི་འགྲུབ་པས་ཐུགས་རྗེས་བསྐྱོད་ནས་ཐབས་ལ་མཁས་པར་མཛད་པ་སྟེ། འདི་
ནི་རྗེ་བླ་མ་ཙོང་ཁ་པ་ཆེན་པོས་དྲི་བའི་ཟོལ་གྱིས་བླང་དོར་སྟོན་པ་དྲི་བ་ལྷག་བསམ་རབ་དཀར་
མཛད་པ་དང་མཚུངས་སོ། །པཎ་ཆེན་དཔལ་ལྡན་ཡེ་ཤེས་ཀྱིས་ཀྱང༌། པཎ་ཆེན་གོང་
མ་བཞུགས་ཡོད་ན། སྟོང་ཉིད་མ་ཡིན་དགག་ཏུ་བསྒོམ་པ་དང་། མེད་དགག་ཏུ་བསྒོམ་
པ་གཉིས་དགོངས་པ་གཅིག་ཏུ་ཇི་ལྟར་འབབ་ཞུ་རྒྱུ་འདུག་ཅེས་ཀུ་རེའི་ཚུལ་དུ་གསུངས་པ་
ཤིན་ཏུ་བཀའ་དྲིན་ཆེ་བ་ཡིན་འདུག་ཅིང་། དེ་ལྟར་གཞུང་བསྲངས་པའི་དགག་པ་དམིགས་
ཕུག་པར་བྱས་པས་གཞན་ཕྱོགས་ལ་དངོས་སུ་གནོད་པ་དང་། རང་ཕྱོགས་བསྒྲུབ་པའི་ཞར་



150
ཀེའུ་ཚང་ཕྱག་ཆེན་ཟིན་བྲིས།
ལ་ཐོག་པ་རྣམས་ལ་ནི་རང་གཞན་གྱི་བློ་མུན་བསལ་བའི་ཕན་ཡོན་མ་བྱུང་ཡང་། ཉེས་
དམིགས་བྱུང་དོགས་ཀྱི་ཕྱིས་འབྱུང་གི་བསྟན་འཛིན་དམ་པ་རྣམས་དཔའ་ཞུམ་པར་མཛད་
མི་དགོས་པ་དང་། ཆགས་སྡང་མེད་པའི་དགག་སྒྲུབ་ཀྱི་རྣམ་དཔྱོད་ཅན་ནི་མྱུར་དུ་གྲོལ་
བར་འགྱུར་ཏེ། སློབ་དཔོན་ཆེན་པོ་ཟླ་གྲགས་ལ་ཚད་མར་མི་བྱེད་ན་མ་གཏོགས། འཇུག་
པ་ལས། གལ་ཏེ་དེ་ཉིད་རྣམ་པར་བཤད་པ་ན། །གཞན་གཞུང་འཇིག་པར་འགྱུར་ན་ཉེས་
པ་མེད། །རང་གི་ལྟ་ལ་ཆགས་དང་དེ་བཞིན་དུ། །གཞན་གྱི་ལྟ་ལ་འཁྲུག་གང་རྟོག་པ་
ཉེད། དེ་ཕྱིར་འདོད་ཆགས་ཁོང་ཁྲོ་རྣམས་བསལ་ཏེ། རྣམ་དཔྱོད་པ་ནི་མྱུར་དུ་གྲོལ་བར་
འགྱུར། ཞེས་གསུངས་སོ། འདི་རྣམས་རྩ་བའི་དགོངས་པ་མཐར་ཐུག་རང་བཟོས་མ་
སླད་པར་བདག་གི་ཟུང་འཇུག་བླ་མ་རིན་པོ་ཆེ་རྣམ་གཉིས་ཀྱི་མན་ངག་ཞལ་ལས་བྱུང་བ་
ལྟར་ཞུས་པ་ལགས་པས་ཀུན་གྱིས་ཡལ་བར་མི་འདོར་བ་མཁྱེན་མཁྱེན། དེ་ལྟར་ལུགས་
སོ་སོའི་མིང་མང་གི་དོགས་པ་སྐྱེས་པ་བཅད་ནས་འདི་ལ་ཆིག་སྒྲིལ་གྱིས་འཇུག་པ་ན་སྤྱིར་
འཇུག་ཚུལ་གྱི་རིམ་པ་འདི་ལ་ཐོག་མར་དཔྱད་སྒོམ་གྱིས་ལྟ་བ་རྙེད་པ་དེ་ཁའི་ཐོག་ནས་སྒོམ་
པ་ཞི་གནས་འཚོལ་བ་དང་། ཡང་ན་ཐོག་མར་ལམ་གྱི་རྟེན་དུ་རུང་བའི་འཇོག་སྒོམ་ཞི་གནས་
རྙེད་པ་དེ་ཁའི་ཐོག་ནས་ངེས་དོན་གྱི་ལྟ་བ་རྣམ་དག་འཚོལ་བའི་ལུགས་གཉིས་ལས། འཆད་
འགྱུར་འདི་ནི་ཕྱི་མའི་ལུགས་བཞིན་ཡིན་ནོ། སྤྱིར་ལྟ་བ་དང་ཤེས་རབ་ལ་དགེ་མི་དགེ་ལུང་
མ་བསྟན་གསུམ་ཡོད་དེ། འདོད་པའི་སས་བསྡུས་ཀྱི་ལོག་ལྟ་མི་དགེ་བ་ཡིན། ཁམས་གོང་
མའི་སས་བསྡུས་ཀྱི་ལྟ་ངན་རྣམས་ལུང་མ་བསྟན་ཡིན། ཡང་དག་པའི་ལྟ་བ་རྣམས་དགེ་
བ་ཡིན། དེ་ལ་རྒྱུ་འབྲས་མ་ནོར་བར་བལྟ་བ་རྣམས་འཇིག་རྟེན་པའི་ཡང་དག་པའི་ལྟ་བ་



ཀེའུ་ཚང་ཕྱག་ཆེན་ཟིན་བྲིས།
ཡིན། སྟོང་ཉིད་མངོན་སུམ་དུ་རྟོགས་པའི་ལྟ་བ་རྣམས་འཇིག་རྟེན་ལས་འདས་པའི་ཡང་
དག་པའི་ལྟ་བ་ཡིན། སྟོང་ཉིད་རྟོགས་པའི་ལྟ་བ་ལ། ལྷག་མཐོང་ཡིན་པས་མ་ཁྱབ། ལྷག་
མཐོང་ལ་ཡང་སྟོང་ཉིད་རྟོགས་པས་མ་ཁྱབ། ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་
དུ་འགྲོ་དགོས། ལྷག་མཐོང་ཐོབ་ན་ཞི་ལྷག་ཟུང་འབྲེལ་ཐོབ་པས་ཁྱབ། དེས་ན་ཞི་ལྷག་
རེ་རེ་ནས་མི་དགོས་ཟུང་འབྲེལ་ཐོབ་ཀྱང་། སྐྱབས་འགྲོ་རྣམ་དག་གིས་མ་ཟིན་ན་ནང་པའི་
ཆོས་གྲལ་ལ་མི་ཚུད། རང་ཉིད་གཅིག་པུ་ཞི་བདེ་དོན་དུ་གཉེར་བར་ཐག་ཆོད་པའི་ངེས་
འབྱུང་གི་བསམ་པས་ནམ་ཟིན་པ་ན་ཐེག་དམན་གྱི་རང་ལམ་ལ་ཚུད། ལམ་གྱི་ཐོག་མ་
ཐེག་པ་ཆེན་པོ་རང་ལ་འཁྲིད་པའི་སྐབས་འདིར་ངེས་འབྱུང་རྣམ་དག་སྐྱེས་པ་ན་ལམ་སྣ་ཟིན་
ཙམ་ཡིན་གྱི་ལམ་མ་ཐོབ། བྱང་ཆུབ་ཀྱི་སེམས་ནམ་ཐོབ་པ་ནི། ལམ་དང་ཐེག་ཆེན་གྱི་
ལམ་དུ་མཉམ་དུ་ཐོབ་པ་ཡིན་ནོ། གསུམ་པ་སྒྲུབ་པ་རྒྱུ་དུས་ཀྱི་སྐྱོང་ཚུལ་ལ་གཉིས། རྒྱུ་
ཚོགས་བསྟེན་པའི་སྦྱོར་བ་དང་། དམིགས་རྣམ་སྐྱོང་བའི་དངོས་གཞིའོ། །དང་པོ་ནི། བསམ་
གཏན་བདེ་བའི་སྟེགས་བུ་ལ། །ལུས་གནད་བདུན་དང་ལྡན་བྱས་ལ། །རླུང་རོ་དགུ་ཕྲུགས་
དག་ཏུ་བསལ། །རིག་པ་དྭངས་སྙིགས་ལེགས་པར་ཕྱེ། །རྣམ་དག་དགེ་བའི་སེམས་ལྡན་
པས། །སྐྱབས་འགྲོ་སེམས་བསྐྱེད་སྔོན་དུ་བཏང༌། །ཟབ་ལམ་བླ་མའི་རྣལ་འབྱོར་བསྒོམ།
ཤུགས་དྲག་གསོལ་འདེབས་བརྒྱ་རྩ་སོགས། །བྱས་ནས་བླ་མ་རང་ལ་བསྟིམ། །ཞེས་གསུངས།
ཞི་གནས་སྒྲུབ་ཚུལ་གྱི་སྐོར་རྣམས་མདོ་སྡེའི་ཕྱོགས་རྒྱས་ཤིང་ཁྱད་པར་བྱམས་པ་ནས་ཉེ་
བར་བརྒྱུད་པའི་འཕགས་པ་ཐོགས་མེད་ཡབ་སྲས་ཀྱི་གཞུང་གི་རྗེས་སུ་འབྲང་བ་རང་གཙོ་
ཆེ་བས། ཐོག་མར་ཞི་གནས་ཀྱི་ཚོགས་བསྟེན་པ་ནི། དགོས་ཚོད་ཀྱི་ཟས་གོས་སོགས་



ཀེའུ་ཚང་ཕྱག་ཆེན་ཟིན་བྲིས།
152
རྙེད་སླ་བ་དང་། དགྲ་དང་གཅན་གཟན་སོགས་མི་གནས་པས་གནས་བཟང་བ་དང་། ནད་
མི་སྐྱེད་པས་ས་བཟང་བ་དང་། ལྟ་སྤྱོད་མཚུངས་པས་གྲོགས་བཟང་བ་དང་། ཉིན་མཚན་
དུ་གཟུགས་སྒྲའི་འདུ་འཛི་ཆུང་བས་ལེགས་པར་ལྡན་པ་སྟེ་ཡོན་ཏན་ལྔ་ལྡན་གྱི་མཐུན་པའི་
ཡུལ་ན་གནས་པ་༡ དང༌། བཟང་མང་ལ་ལྷག་པར་མ་ཆགས་པའི་འདོད་པ་ཆུང་༢ བ།
ངན་ངོན་ཙམ་གྱིས་ཆོག་ཤེས་༣ པ། སྐབས་སུ་མ་བབས་པའི་བྱ་བ་བཟང་ངན་མང་པོ་
ཡོངས་སུ་སྤངས་༤ པ། བསླབ་པའི་གཞི་དང་མི་འབྲལ་ཞིང་ཕྱིར་འཆོས་དང་ལྡན་པའི་
ཚུལ་ཁྲིམས་རྣམ་པར་དག་༥ པ། འདི་ཕྱིའི་ཉེས་དམིགས་བསམས་པ་དང་དམིགས་ཡུལ་
དངོས་པོ་ཐམས་ཅད་དང་བདག་མྱུར་དུ་འབྲལ་ངེས་པ་སོགས་བསྒོམས་ནས་འདོད་པའི་རྣམ་
རྟོག་ཐམས་ཅད་སྤང་བར་༦ བྱ་བ་སྟེ་མ་མཐའ་དྲུག་དང་ལྡན་ངེས་པ་བྱས་ནས་ཉེར་ལེན་
གྱི་དམིགས་པ་བསྒོམ་ན་ཤིན་ཏུ་འགྲུབ་སླ་སྟེ་ཏིང་ངེ་འཛིན་རྒྱལ་པོའི་མདོ་ལས། རྙེད་དང་
བཀུར་སྟི་དག་ཀྱང་མི་འདོད་ཅིང་། །འཚོ་བ་གཙང་ལ་ཅི་ཡང་མེད་འཆང་བ། །ཚུལ་
ཁྲིམས་རྣམ་པར་དག་ཅིག་འཇིགས་པ་མེད། །དེ་ལ་ཏིང་ངེ་འཛིན་འདི་རྙེད་མི་དཀའ། །ཞེས་
གསུངས་པ་ལྟར་རོ། །མདོར་ན་ལུས་འདུ་འཛི་ལས་བསྲིང་བ་དང་། སེམས་རྣམ་རྟོག་
ལས་བསྲིང་བའི་དབེན་པ་བསྟན་འདོད་པ་ཆུང་བ་ཆོག་ཤེས་པ། ཁྱད་པར་དུ་ཏིང་ངེ་འཛིན་
གྱི་བསླབ་པ་འཚོལ་བའི་སྐབས་ཡིན་པས་ཚུལ་ཁྲིམས་ཀྱི་བསླབ་པ་ལ་འགྱོད་པ་མེད་པའི་
གདེངས་དང་ལྡན་པར་བྱེད་པ་ནི་རྗེ་བཙུན་བྱམས་པའི་མན་ངག་བླ་ན་མེད་པའོ། །དེང་སང་
བློའི་ཕུགས་ནས་འདོད་པ་འཚོལ་བའི་ཡན་ལག་ཏུ་བྱས། ཁ་ནས་ཞི་གནས་བསྒོམས་པ་ཡིན་
ཟེར་ནས་ལོ་གསུམ་ཙམ་རལ་པ་གསོག་པ་ནི། འདོད་པ་གཞན་ལས་ལྷག་པ་འཚོལ་བ་ཡིན་



153
ཀེའུ་ཚང་ཕྱག་ཆེན་ཟིན་བྲིས།
པས་དེ་ནི་ཉི་མས་འཚིག་ནས་ད་དུང་མེར་མཆོད་པ་དང་འདྲ་སྟེ། ཕྱི་ནང་གང་གི་ཞི་གནས་
ཡིན་ཀྱང་ཁམས་གོང་གི་སས་བསྡུས་ཡིན་པས། མ་མཐའ་ཡང་འདོད་པའི་རྣམ་རྟོག་
རགས་པ་རྣམས་ཀྱིས་ཡིད་བསུན་ནས་སྒྲུབ་པ་ཞིག་ངེས་པར་དགོས་པའི་ཕྱིར། བླ་མ་བཟང་
པོས་ཡོངས་སུ་ཟིན་པ་ནི་ཚོགས་ཀྱི་གཙོ་བོ་ཡིན་པར་མན་ངག་ལས་འབྱུང་སྟེ། དཔེར་ན་
མལ་ཤེས་རབ་སེམས་དཔའ་ཟེར་བས་སྒོམ་དུས་སྨིན་མཚམས་ནས་འོད་བྱང་བས་འཇིག་
རྟེན་མང་པོ་སྣང་བ་ཇོ་བོ་ལ་ཞུས་པས་ཞི་གནས་ཀྱི་ཆ་མཐུན་ཙམ་ཡིན་པས་བླ་མ་བཟང་པོས་
བསྐྱངས་ན་ལམ་དུ་རུང་ཙམ་ཡོང་གསུངས། ཡང་མངའ་རིས་ཚུལ་མཛེས་ཀྱིས། དཔེ་
ཆ་ཁོ་ན་བལྟས་ནས་སྒོམ་པས་ཆོས་ལོག་ཏུ་སོང་གསུངས། ཁམ་སྒོམ་གཡུང་དྲུང་རྒྱལ་
མཚན་གྱིས། སྒོམ་ཚེ་ཉིན་མཚན་བདུན་རེ་ཙམ་གསལ་བ་ཅི་ཡིན་ཇོ་བོ་ལ་ཞུར་ཡོངས་
པས་སྐུ་གཤེགས་པ་དང་ཐུག །བུ་སློབ་སྟོན་པ་བཟང་ཟེར་བ་གོ་ནས་སྟོན་པ་ལ་ཞུས་པས་
ཁྱེད་འདྲེས་ཁྱེར་བ་ཞིག་འདུག་མ་སྡོད་གསུངས། དར་ཡུག་སོགས་ཕུལ་ནས་ཡང་ཡང་
ཞུས་པས་ལམ་རིམ་ཐོག་ནས་རིམ་གྱིས་ཞི་གནས་ཀྱི་སྐབས་སུ་ཁོ་རང་གི་ཉམས་བསྒོམ་དུ་
བཅུག་པས་ཁྱད་པར་ཅན་ཅིག་བྱུང་བ་བཞིན་ནོ། །དེ་ནས་རང་གི་སྡོད་སའི་བཀོད་པ་དང་
བསྟུན་པའི་སྟབས་བདེ་ན་ཁ་ཤར་ཕྱོགས་སུ་བསྟན་ནས་སྡོད། བསམ་གཏན་གྱི་སྟན་འོག་
ཏུ་ས་དཀར་གྱི་གཡུང་དྲུང་ཆོས་སྐོར་དྲི་དགོས། སྔོན་བོད་འདིར་བོན་པོ་དར་ཆེས་པས་
རྡོ་རྗེའི་སྐད་དོད་བཛྲ་ཞེས་པ་གཡུང་དྲུང་དུ་བསྒྱུར། དོན་དུ་བདག་ཅག་གི་སྟོན་པ་ལ་སོགས་
པས་བྱང་ཆུབ་ཆེན་པོ་མངོན་དུ་མཛད་པ་ནས་རང་བཞིན་གྱིས་མི་ཐེག་པས་འོག་གཞི་རྡོ་རྗེ་
ཕ་ལམ་དུ་བྱིན་གྱིས་བརླབས་པའི་གནས་མཆོག་རྡོ་རྗེ་གདན་དུ་བདུད་བཞི་བཏུལ་བ་བཞིན་



154
ཀེའུ་ཚང་ཕྱག་ཆེན་ཟིན་བྲིས།
དུ། བདག་གིས་ཀྱང་སྟན་འདིར་བསྡད་ནས་དགྲ་ནང་ན་ཡོད་པའི་བདག་འཛིན་འགོང་པོ་
འདི་འཁོར་དང་བཅས་པ་ཅི་ཐུལ་ཞིག་བྱའོ་སྙམ་དུ་བློ་སྟོབས་སྐྱེད་དགོས། དེ་འདྲ་མིན་
པར་སྒོམ་ཞིག་བྱེད་ནི་བྱེད། ཡོང་ནི་མི་ཡོང་སྙམ་པ་བྱེད་མི་རུང་། ནང་གི་རྐྱེན་དལ་འབྱོར་
དང་ལྡན། ཕྱིའི་རྐྱེན་དགེ་བའི་བཤེས་གཉེན་གྱི་མན་ངག་ནི་ཐོབ། རང་ཉིད་སྔར་ཕན་གྱི་
བསམ་སྦྱོད་ཀྱིས་བསླུས་པ་ཤེས་ནས་རང་རྒྱུད་ཉམས་པ་ནི་གསོས། ཆོས་འདི་བྱུང་ན་བྱས་
མ་བྱུང་ཡང་བཞག་པས་ཆོག་པ་ནི་མ་རེད་པས་ཅི་ལ་ཐུག་ཀྱང་ཉམས་སུ་བླང་བར་བྱ་སྙམ་
དུ་སྒོམ་གྱི་གྲ་བསྒྲིག་དུས་ནས་འཕེན་པ་བཏང་བ་མ་ཤོར་བ་དགོས། དེ་ནས་གཡུང་དྲུང་
གི་སྟེང་དུ་རྩ་དུར་བའམ། ཀུ་ཤ་མ་འཁྲུགས་པར་རྩེ་མོ་ནང་དུ་བསྟན་ནས་བཏིང༌། འདི་
ནི་ཚེ་རིང་བ་དང་སྒྲུབ་པ་ཡུན་རིང་བའི་རྟེན་འབྲེལ་ཡོང་། གཙོ་བོར་སྟོན་པ་བཅོམ་ལྡན་
འདས་ཀྱིས་རྩྭ་འཚོང་གི་ཁྱེའུ་བཀྲ་ཤིས་ཀྱི་ལག་ནས་རྩྭ་བཞེས་ཏེ་སྟན་དུ་བཏིང་བའི་རྣམ་ཐར་
ལ་རྗེས་སུ་སློབ་པ་དང༌། སྦྱངས་པའི་ཡོན་ཏན་བཅུ་གཉིས་ཀྱི་ནང་ནས། གཞི་ཇི་བཞིན་
པ་ལ་སློབ་པར་འགྱུར་པའི་དགོས་པ་ཡོད། དེ་ནས་དེའི་སྟེང་དུ་འདུལ་བ་ནས་བཤད་པའི་
མལ་སྟན་དང་གཅིག་པར་བྱེད་པའམ། ཡང་ན་བསམ་གཏན་གྱི་སྟན་གྲུ་བཞི་པ། སྲིན་
བལ་འབའ་ཞིག་ཆ་གཉིས་དང་ཞེས་སོགས་ཀྱི་ཉེས་པས་མ་གོས་པ། ནང་གྱོངས་འབོལ་
བ་རྒྱབ་ཅུང་ཟད་མཐོ་ལ་ཁྲུ་གང་ལས་མི་མཐོ་བ་ཞིག་དགོས། དེའི་སྟེང་དུ་གདིང་བ་ཚུལ་
དང་མཐུན་པར་བཏིང་བ་མ་གཏོགས། ཀོ་བ་ཞིག་རང་རྙེད་ན་མི་རྙེད་བྱེད་མི་རུང་། སྲོག་
ཆགས་གདུག་རྩུབ་ཅན་གྱི་པགས་རིགས་བཏིང་ནས་བསྡད་ན། རང་ཡང་དེ་འདྲ་ལས་མི་
ཡོང་སྟེ་རྒྱ་གར་གྱི་གྲུབ་ཆེན་རྣམས་ཀྱིས་ཀྲི་ཎ་ས་རིའི་པགས་གདན་མཛད་པ་ཡང༌། སྲོག་



155
ཀེའུ་ཚང་ཕྱག་ཆེན་ཟིན་བྲིས།
ཆགས་དེ་གཞན་ལ་ཕན་སེམས་ཆེ་དྲག་པས་ཡིན། ད་ལྟ་རྒྱལ་བ་ཡབ་སྲས་ཀྱི་ཚོགས་དབུས་
ཀྱི་འབུལ་བར་གཏོང་བ་ཡང་རིན་ཐང་ལ་མི་ལྟ་བར་འཇམ་ཆགས་པའི་རྟེན་འབྲེལ་ལ་བལྟས་
ནས་འབུལ་བ་རེད་པས་དེས་ཤེས། གྲུབ་ཆེན་གཞན་གྱིས་སྟག་ལྤགས་བཏིང་འདུག་སྙམ་
པ་ཡོང་སྟེ། ཁོང་རྣམས་ཀྱིས་ཚོད་དེར་རང་ཚོ་མ་སླེབ་པས་རང་བབས་སུ་བཞུགས་ན་ལེགས་
པ་ཡོང༌། དེ་ལྟར་བསམས་གཏན་བསྒོམ་དུས་ལུས་སེམས་བདེ་བར་བྱེད་པའི་སྟེགས་བུ་
ལ་ལུས་འདུག་སྟང་གི་གནད་བདུན་དང་ལྡན་པར་བྱ་སྟེ། དེ་བདུན་ནི་སངས་རྒྱས་རྣམ་སྣང་
ཏིང་ངེ་འཛིན་གྱི་བཞུགས་སྟངས་ཀྱིས་བཞུགས་ཤིང་། དེ་དང་མཐུན་པས་དེ་ལྟར་བཏགས།
དེ་ཡང་རྐང་པ་ལག་པ་རྐེད་པ་གསུམ། །སོ་མཆུ་ལྕེ་རྣམས་བསྡོམས་པས་བཞི། མགོ་མིག་
ཕྲག་པ་དབུགས་དང་བཞི། །རྣམ་པར་སྣང་མཛད་ཆོས་བརྒྱད་ཡིན། །ཞེས་རྐང་པ་རྡོ་
རྗེའི་སྐྱིལ་ཀྲུང་ཐོག་མར་རྟེན་འབྲེལ་གྱི་ཁྱད་ཆེ་བས་གང་ཐུབ་ཙམ་བྱས། ལུས་མི་བདེ་བ་
སྐྱེ་ན་དམིགས་པ་ལ་གནོད་པས་གང་འཚམས་ནས་རྐང་པ་གཡོན་མ་འོག་ཏུ་ཕབ། གཡས་
པ་གཡོན་མའི་བརླ་སྟེང་དུ་བཞག་པའི་སེམས་དཔའི་སྐྱིལ་ཀྲུང་དང་། དེ་ཡང་མ་ཐུབ་ན་
སྐྱིལ་ཀྲུང་ཐ་མལ་བ་བྱའོ། །ལག་པ་གཉིས་ལྟེ་འོག་སོར་བཞིའི་ཐད་ནས་གཡས་སྟེང་དུ་
བཞག་པའི་མཉམ་གཞག་གི་ཕྱག་རྒྱ་བྱས། མཐེ་བོང་གཉིས་རྩེ་སྦྱར་བ་ལྟེ་བའི་ཐད་སོར་
འོང་བ་བྱེད། འདི་ནི་རྫོགས་རིམ་གྱིས་སྨིན་བྱེད་ཡིན། སྒལ་ཚིགས་རྣམས་ཡ་ཡོ་མེད་
པར་བརྩེགས་པའི་རྐེད་པ་དྲང་པོར་བསྲང༌། སོ་མཆུ་རང་བབས་སུ་བཞག་ནས་ལྕེ་རྩེ་ཡ་
སོའི་དྲུང་དུ་སྦྱར། འདི་ནི་མེ་རླུང་དབང་དུ་འདུ་བའི་དགོས་པ་ཡོད། མགོ་བོ་ཅུང་ཟད་
གུག་ཙམ་བྱེད། གྱེན་རྒྱུའི་རླུང་འཁྲུགས་སེལ་བའི་དགོས་པ་ཡོད། མིག་ཧ་ཅང་གདངས་



156
ཀེའུ་ཚང་ཕྱག་ཆེན་ཟིན་བྲིས།
བཙུམས་གང་ཡང་མིན་པར་སྣའི་གཤོག་པ་གཡས་གཡོན་གཉིས་མཐོང་ཙམ་བྱ། མིག་
མ་བཙུམས་ན་སེམས་ཕྱི་རོལ་དུ་གཡེངས་འགྲོ་སྙམ་པ་མི་དགོས། དབང་ཤེས་རྣམས་རྟོག་
མེད་ཡིན་པས་ཡིད་བློ་རྟོག་པས་གང་བྱས་ཡང་། དཔེར་ན་ཡིད་གཟུགས་མཛེས་པ་ལ་ལྷག་
པར་ཆགས་བཞིན་པའི་དུས་ན་སྒྲ་འཛིན་ཉན་ཤེས་མངོན་གྱུར་དུ་མི་སྐྱེ་བ་བཞིན་དུ། སེམས་
དགེ་བའི་དམིགས་པ་ལ་རྩེ་གཅིག་ཏུ་བཞག་ན་དབང་ཤེས་ཀྱི་སྣང་བ་རང་འགགས་ལ་འགྲོ་
བས་སྒེར་དུ་འགོག་མི་དགོས། ཕྲག་པ་གཉིས་ཐད་ཀར་མཉམ་པར་བཞག་གོ །མདོར་
ན་ལུས་ཀྱི་དབུས་དྲང་པོར་བསྲང་སྟེ་སྨིན་མཚམས་ནས་ཐིག་བཏབ་ན་ལྟེ་བའི་ཐད་དུ་འབབ་
ངེས་པ་བྱའོ། །དེ་ལྟར་ལུས་གནད་བདུན་ལྡན་དུ་བྱས་ལ། བརྒྱད་པ་དབུགས་ནི་ཕྱི་ནང་
དུ་རྒྱུ་བ་མི་ཚོར་བར་དལ་བུས་འབད་མེད་དུ་འཇུག་པར་བྱེད། ཁྱད་པར་དུ་རླུང་རོ་བསལ་
བ་ནི། དགུ་ཕྲུགས་དག་ཏུ་བྱས་ནས་བསལ་ཏེ། རླུང་རོའི་རྗེས་འགྲོ་རིག་པ་སྙིགས་མ་
ཕྱིར་ཕུད་དེ། གསལ་དྭངས་རང་བབས་སུ་འཇོག་པ་དྭངས་སྙིགས་ལེགས་པར་ཕྱེད་པའི་
དོན་ཡིན། རླུང་སེམས་འཇུག་པ་གཅིག་པས་རླུང་རོ་མ་བསལ་ན། རིག་པ་གསལ་དྭངས་
མི་ཡོང་བས་འདི་ལ་སྤྱིར་རླུང་ཆམ་ལ་འབེབས་པ་དང་། དགུ་ཕྲུགས་བྱེད་པ་གཉིས་ཡོད།
དང་པོ་ནི་རང་རྒྱུད་ལ་བརྟགས་ནས། ཚེ་འདིའི་ཡོ་ལངས་བྱེད་འདོད་སོགས་རྣམ་རྟོག་ངན་
པ་ཤས་ཆེ་ན་རླུང་ཕྱིར་འབུད་པ་ནས་འགོ་བརྩམས། སྐྱོ་ཤས་སོགས་དགེ་སེམས་ཤུགས་
དྲག་ན་ཚུར་ནང་དུ་རྔུབ་པ་ནས་འགོ་བཙུགས་ཏེ། གང་ལྟར་ཕར་ཚུར་འབྱུང་རྔུབ་ཁུག་པ་
རེ་ལ་གྲངས་རེར་རྩིས་པ་བདུན་ནམ་ཉེར་གཅིག་སོགས་གྲངས་ཅི་རིགས་ལ་སེམས་བཟུང་།
དེ་དག་གི་ཚེ་ན་རྣམ་རྟོག་ངན་པ་ཕྱིར་འབུད་པ་དང་། སྲས་བཅས་རྒྱལ་བའི་བྱིན་རླབས་



ཀེའུ་ཚང་ཕྱག་ཆེན་ཟིན་བྲིས།
157
ཚུར་བསྡུས་ནས་འཇུག་པའི་མོས་པ་བྱེད། འདི་ནི་ནང་པའི་ཐུན་མོང་མ་ཡིན་པའི་སེམས་
འཛིན་ཚུལ་དུ་མངོན་པ་མཛོད་དང་ཉན་ས་སོགས་ནས་བཤད། གཉིས་པ་དགུ་ཕྲུགས་བྱ་
བ་ནི་སྔགས་ལུགས་ཤས་ཆེ་ཡང་རྩ་གསུམ་གསལ་འདེབས་དགོས་པའི་ངེས་པ་མེད། ཐོག་
མར་སྣ་བུག་གཡས་ནས་རྔུབ་གཡོན་ནས་འབུད། ཡང་གཡོན་ནས་རྔུབ་གཡས་ནས་འབུད།
ཡང་གཉིས་ཀ་ནས་རྡུབ་བ་སྟེ་གཉིས་ཀ་ནས་འབུད། ཡང་དེ་འདྲ་ལན་གཉིས་ལྡབ་པས་དགུ་
ཕྲུགས་སུ་འགྱུར། ཡང་གཡོན་ནས་འབུད་པ་གསུམ་ཐོག་མར་དཀྱུས་གཅིག་ལ་བྱས། དེ་
བཞིན་དུ་གཡས་ནས་འབུད་པ་གསུམ་དང་། གཉིས་ཀ་ནས་འབུད་པ་གསུམ་ཡང་སོ་སོར་
དཀྱུས་གཅིག་ལ་བྱས་ཀྱང་ཆོག དེ་ནས་སྒོམ་གྱི་ཀུན་སློང་རང་འདོད་ཀྱི་དྲི་མས་རྣམ་པར་
དག་པའི་དགེ་སེམས་དང་ལྡན་པས། སྐྱེས་བུ་སྤྱིའི་ཆོས་ཀྱི་གཙོ་བོ་སྐྱབས་འགྲོ་དང་། སྐྱེས་
བུ་ཆེན་པོའི་གཞུང་ཤིང་སེམས་བསྐྱེད་གཉིས་སྔོན་དུ་བཏང་ནས། ཟབ་ལམ་བླ་མའི་རྣལ་
འབྱོར་ཟུར་བཀོལ་ལྟར་བསྒོམ་སྟེ། ཤུགས་དྲག་གསོལ་འདེབས་བརྒྱ་རྩ་སོགས་ཆ་ཚང་
མ་ནོར་བར་བྱས་ནས། བླ་མ་རང་གི་སྙིང་དབུས་ལ་སྤྱན་དྲངས་ཏེ་ཞབས་སེན་འོད་ཆགས་
བརྟན་པར་བཞུགས་པ་ནི་བསྟིམ་པའོ། །དེ་ཡང་ཐོག་མའི་ཀུན་སློང་གི་དུས་ནས་བྱང་ཆུབ་
ཀྱི་སེམས་སྒོམ་དགོས་པ་ཅི་ཡིན་སྙམ་ན། སེམས་བསྐྱེད་དངོས་གཞི་མེད་ཀྱང་ལྷ་བཟོ་བས་
སྐུ་འདྲའི་ཚངས་ཐིག་ཐོག་མ་ནས་འདེབས་པ་ལྟར། སེམས་འདི་ལམ་གྱི་ལུས་ཁོག་ལྟ་བུ་
ཡིན་པས་ཐོག་མ་ནས་དེའི་བཟོ་དབྱིབས་ཧ་ལམ་ཞིག་སྟོན་ནས་བཞག་པ་ཡིན། འདི་ནི་ཤེར་
ཕྱིན་མདོའི་དགོངས་པ་ཡང་ཡིན་ནོ། །ཚིག་འདི་རྣམས་ཀྱིས་སྔོན་འགྲོ་དངོས་གཞི་སྦྲེལ་
ནས་ཐུན་གཅིག་ལ་ཉམས་སུ་ལེན་ཚུལ་སྟོན་པས་སྐྱབས་འགྲོ་སེམས་བསྐྱེད་སྔོན་བཏང་ནས་



ཀེའུ་ཚང་ཕྱག་ཆེན་ཟིན་བྲིས།
158
ཞེས་གསུངས་པ་མ་གཏོགས་སྐྱབས་སེམས་ཀྱི་དམིགས་རྣམ་བླ་མའི་རྣལ་འབྱོར་གྱི་ཁོང་ན་
ཡོད་པས་ཟུར་དུ་མི་དགོས། བརྒྱ་ཕྱག་ཐུན་མཚམས་ཀྱི་ཉམས་ལེན་དུ་བྱས། རྡོར་སེམས་
བསྒོམ་བཟླས་ཐུན་དང་ཐུན་མཚམས་ཅི་རིགས་པར་བྱས་པས་ཆོག ། བླ་མའི་རྣལ་འབྱོར་
གྱི་གཞུང་བདེ་སྟོང་དབྱེར་མེད་མ་རང་ལ་མཛད་པའི་ཕྱག་སྲོལ་ལྟར་ཚིག་འདོན་མིན་གང་
ཡིན་ཀྱང་། རང་གི་རྩ་བའི་བླ་མ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་
པར་ཚོགས་ཞིང་གི་གཙོ་བོར་བསྟེན་ནས། ཐུན་མོང་དང་ཐུན་མོང་མ་ཡིན་པའི་བསགས་
སྦྱང་། ལམ་གྱི་ངོ་བོ་གྲངས་དང་གོ་རིམ་ཐམས་ཅད་གཞུང་འདི་དང་མཐུན་པར་ངེས་པར་
དགོས་པས། དེ་ལ་ཐོག་མར་བདེ་ཆེན་ངང་ལས་ཞེས་པ་མ་བཏོན་གོང་ནས་སྐྱབས་ཡུལ་
རང་དང་བཅས་པ་སྡུད་རིམ་གྱི་མཐའ་ལས་བྱུང་བའི་འོད་གསལ་བདེ་བ་ཆེན་པོ་དེ་ངའོ་སྙམ་
པའི་ཆོས་སྐུའི་ང་རྒྱལ་འཛིན་དགོས། དེའི་དུས་སུ་རིགས་པའི་དགག་བྱ་དང་ལམ་གྱི་དགག་
བྱ་གཉིས་ཀས་སྟོང་པའི་འོད་གསལ་ནི་རང་བཞིན་རྣམ་དག་དང་གློ་བུར་རྣམ་དག་གི་ཆར་
གྱུར་པའི་ངོ་བོ་ཉིད་སྐུ་གཉིས་ཀྱི་ལམ་འཁྱེར་དང་། བདེ་བ་ཆེན་པོའི་ཡེ་ཤེས་ནི་ཡེ་ཤེས་
ཆོས་སྐུའི་ལམ་འཁྱེར་ཏེ། ཆོས་སྐུ་དེ་གཉིས་དབྱེར་མེད་པ་གདགས་གཞིར་བྱས་པ་ལ་བརྟེན་
ནས་བཏགས་པ་ཙམ་གྱི་ངའོ་སྙམ་དུ་རྩེ་གཅིག་ཏུ་འཛིན་པ་ནི་ཆོས་སྐུ་སྤྱིའི་ལམ་འཁྱེར་རོ།
དེ་ཡང་འོད་གསལ། བདེ་ཆེན། ངའོ་སྙམ་པ་རོང་རོང་མི་འདྲ་བ་གསུམ་མཉམ་དུ་བསྲེས་
ནས་གསལ་བཏབ་པས་མི་ཡོང༌། འོད་གསལ་བདེ་ཆེན་བསྐྱེད་ཚུལ་རྗེ་ཡབ་སྲས་ཀྱི་གཞུང་
དང་མན་ངག་འཛིན་པ་རྣམས་ཀྱི་གཟིགས་ངོར་འདི་འདྲ་བཤད་པ་ངོ་ཚབ་ལས་མ་མཆིས་
ཀྱང་། སྦྱངས་པ་མེད་པའི་དོན་གཉེར་ཅན་བདག་འདྲ་བ་ལ་ཕན་ཕྱིར་ཞུས་པ་ཡིན། རེ་



ཀེའུ་ཚང་ཕྱག་ཆེན་ཟིན་བྲིས།
159
ཤིག་བདེ་ཆེན་འདྲེན་པས་རྩ་རླུང་གི་དམིགས་པ་རྣམས་མོས་པ་ཙམ་བྱས། གོ་བ་ཆགས་
ཐབས་ལ་གཙོ་བོ་མཛད་ནས་བསྐྱངས་ན་ལེགས་པོ་ཡོང་སྟེ། དཔྱད་པ་ཡོངས་རྫོགས་ཀྱི་
དབུ་མའི་ལྟ་བ་དེ་མ་རྙེད་པར་ད་ལྟའི་སྣང་བ་ལིང་ལིང་འདིའི་ངང་ནས་མཐོ་མཐོ་སྙན་སྙན་
ཅི་བཤད་ཀྱང་། བླ་མ་སྐུ་ག་སུམ་གྱི་ངོ་བོའི་རྣམ་གཞག་ཀྱང་གོ་ས་མེད། དེ་མེད་ན་སྔགས་
བླ་མེད་ཀྱི་ལམ་གྱི་སྲོག་དང་བྲལ་བ་ཡིན་པས་གཅེས་པར་མཛོད། བདེ་ཆེན་དེ་མ་དོར་བའི་
ངང་ལས་རང་ཉིད་བླ་མ་ཡི་དམ་གྱི་ལྷ་སྐུར་ལངས་ཏེ། སྣོད་བཅུད་སྦྱངས་བསྒྱུར། མཆོད་
རྫས་དང་ནང་མཆོད་སོགས་བྱིན་གྱིས་བརླབས། ཚོགས་ཞིང་གསལ་བཏབ་ལ། ཡེ་ཤེས་
པ་སྤྱན་དྲངས་ནས་བསྟིམ་པ་སོགས་ཁྲིད་ཡིག་ཁུངས་ཐུབ་རྣམས་ནང་ལྟར་མཛོད། གཙོ་
བོའི་ལུས་དཀྱིལ་ཞེས་པ་ལུས་གནས་སོ་སོར་ལྷ་བཀོད་པ་ཙམ་གྱི་དོན་ཡང་མིན་ལ། ལྷའི་
རྣམ་པ་མེད་པར་ལྷ་སོ་སོའི་ངོ་བོར་མོས་པ་ཙམ་གྱིས་ཀྱང་མི་ཡོང་བས། ལུས་ལས་བསྐྱེད་
པའི་དཀྱིལ་འཁོར་ལ་ལུས་དཀྱིལ་དུ་གསུངས་པས། བླ་མའི་ཕུང་ཁམས་སྐྱེ་མཆེད་ལ་སོགས་
པའི་ལུས་ཀྱིས་ཐུན་མོང་མ་ཡིན་པའི་བདག་རྐྱེན་བྱས་པ་ལས་བྱུང་བའི་ལྷ་སོ་སོར་མོས་དགོས་
པ་ཡིན། དེ་ཡང་དཔལ་ཆོས་ཀྱི་གྲགས་པས། །ཐུན་མོང་མ་ཡིན་རྒྱུ་ཡི་ཕྱིར། །དེ་ཡི་
བདག་རྐྱེན་དབང་པོས་བྱས། །ཞེས་གསུངས་པ་ལྟར། མིག་དབང་གཟུགས་ཅན་མ་གཏོགས་
ཡིད་ཀྱིས་བསྒོམས་པའི་ཕྱག་རྒྱ་ཙམ་ལ་མེད་པར་རྣལ་འབྱོར་དག་རིམ་དུ་གསུངས་པས་
འདིར་ཡང་བླ་མ་དངོས་གནས་པ་རང་གི་སྐུ་ལུས་ཀྱི་ཆ་ཤས་སོ་སོ་རང་བཞིན་གྱིས་རྣམ་པར་
དག་པའི་དག་ཆ་མཐར་ཐུག་ལྷ་སོ་སོའི་རྣམ་པར་ཤར་བའོ། །ཡེ་ཤེས་པ་སྤྱན་འདྲེན་པ་
ལ། འོག་མིན་ལ་སོགས་པའི་གནས་ངེས་པ་ཅན་ནས་སྤྱན་འདྲེན་པ་དང་། འཇིག་རྟེན་



ཀེའུ་ཚང་ཕྱག་ཆེན་ཟིན་བྲིས།
160
གྱི་ཁམས་མུ་མེད་པ་ནས་སྤྱན་འདྲེན་པ། རང་བཞིན་གྱི་གནས་ནས་སྤྱན་འདྲེན་པ་བཅས་
ཡོད་པ་ལས། ད་ལམ་ཐུགས་རྗེས་བསྐུལ་ཏེ་རང་བཞིན་གྱི་གནས་ནས་སྤྱན་འདྲེན་པ་ཡིན།
རྒྱ་ཇའི་བཏུང་བ་ནང་མཆོད་ཀྱི་ཁོངས་སུ་བྱས་པ་དང་ནང་མཆོད་ཀྱི་སྒྲུབ་གཞི་ལ་རྒྱུད་ཀྱིས་
བསྡུས་པ་རེ་དགོས་པ་མི་འགལ། ཏེ། སྒྲུབ་ནུས་ཀྱིས་གང་ལ་དམིགས་ནས་བསྒྲུབ་ཀྱང་།
ཤ་ལྔ་བདུད་རྩི་ལྔ་སྒྲུབ་གཞིར་འགྱུར་བས་སྐྱོན་མེད། འོན་ཀྱང་ད་ལྟ་ཆང་དང་ཇ་ཁུ་སོགས་
ཀྱིས་ནང་མཆོད་བྱེད་པ་འདི། ནང་མཆོད་ཀྱི་སྒྲུབ་གཞི་ངོ་ཐོག་ཡིན་ནམ། སྒྲུབ་གཞིའི་
དམིགས་རྟེན་ཙམ་ཡིན། སྒྲུབ་ཟིན་པའི་བདུད་རྩིའི་མཚོན་བྱེད་སོགས་གང་ཡིན་སྔགས་
གཞུང་ཆེན་མོ་དང་མཐུན་པར་དཔྱད་པ་མཛོད། ཏིང་ངེ་འཛིན་གྱི་དབང་བཞི་ལེན་པ་འདིས་
སྔགས་ཀྱི་འཇུག་སྒོའི་དབང་གི་གོ་མི་ཆོད་ཀྱང་ཤིན་ཏུ་བྱིན་རླབས་དང་དགོས་པ་ཆེ་ཞིང༌།
བླ་མ་ལྷའི་རྣལ་འབྱོར་དང་འབྲེལ་བའི་ལེན་ཚུལ་ཞིབ་པ་རྗེ་ཐམས་ཅད་མཁྱེན་པས་རྟོགས་
ལྡན་པ་ལ་དགྱེས་བཞིན་དུ་སྩལ་བས་འདིར་ཡང་དེ་དང་མཐུན་པར་མཛད་པ་ཡིན་འདུག རང་
ལ་སྒྲུབ་གཞི་ལུས་ངག་ཡིད་གསུམ་ཐུན་མོང་དང་བཅས་པ་ཚང་བ་དེ་དབང་དང་ལམ་གྱིས་
སྨིན་ཅིང་གྲོལ་བར་བྱས་པ་ལས། འབྲས་བུ་སྐུ་བཞི་ཚང་བའི་སངས་རྒྱས་གཅིག་འགྲུབ་
པོ་ཞེས་པའི་མཚོན་དོན་དུ་བླ་མ་གཅིག་གི་གནས་གསུམ་ལ་སྐུ་གསུམ་མཚོན་པའི་ཡིག་འབྲུ་
གསུམ་བཀོད་ནས་དེ་ལས་རང་ཉིད་གཅིག་གིས་དབང་བཞི་ལེན་པ་ཡིན་ནོ། །དེ་ནས་ལམ་
གྱི་རིམ་པ་ལ་དམིགས་རྣམ་སྐྱོང་བ་དང་བྱིན་རླབས་ཞུ་བ་ལྷན་ཅིག་ཏུ་བྱེད་པ་ལ་ཞིང་མཆོག་
དམ་པ་མན་གསུངས། དེ་ཡང་དཔལ་ཆོས་ཀྱི་གྲགས་པས། དེ་ཕྱིར་མི་རྟག་ལས་སྡུག་
བསྔལ། ། སྡུག་བསྔལ་ལས་ནི་བདག་མེད་གསུངས། ཞེས་གསུངས་པ་ལྟར། སྐྱེས་བུ་



་
161
ཀེའུ་ཚང་ཕྱག་ཆེན་ཟིན་བྲིས།
ཆུང་ངུའི་སྐབས་སུ་འཆི་བ་མི་རྟག་པ་དང་ངན་འགྲོའི་སྡུག་བསྔལ་དང་ལས་ཀྱིས་གཞན་དབང་
ཅན་ཡིན་པས་རང་དབང་བའི་བདག་མེད་པ་བཅས་གསུམ་བསྒོམས། འབྲིང་གི་སྐབས་
སུ་སྡུག་བདེན་གྱི་ཁྱད་ཆོས་སུ་གྱུར་པའི་ཕྲ་བའི་མི་རྟག་པ་དང་ཟག་བཅས་འདུ་བྱེད་ཀྱི་སྡུག་
བསྔལ་དང་སྟོང་བདག་མེད་གཅིག་ཏུ་བྱས་པའི་ཆོས་སྤྱིའི་བདག་མེད་པ་བཅས་གསུམ་
བསྒོམས། ཆེན་པོའི་སྐབས་སུ་སྡུག་བསྔལ་མི་རྟག་བདག་མེད་གསུམ་གྱིས་ཁྱད་པར་དུ་
བྱས་པའི་སྒོ་ནས་སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་སྙིང་རྗེ་གསུམ་
བསྒོམས་པ་བཅས་དགུ་ཚན་འདི་ལམ་སྤྱིའི་གནད་སྡོམ་ཆེན་པོ་ཡིན་ཞེས་བདག་གི་ཟུར་འཇུག་
བླ་མ་རྡོ་རྗེ་འཆང་རྣམ་གཉིས་ཀྱི་བཀའ་ངོ་མ་ཡིན། དེ་ཡང་མི་རྟག་པའི་མིག་ཕྱེ་ནས་བལྟས་
ན། སྡིག་གཟུགས་ཀྱི་སྡུག་བསྔལ་མཐོང་། སྡུག་བསྔལ་གྱིས་འཇིགས་ནས་བདག་མེད་
བསྒོམས་པས་གནས་ལུགས་མཐོང་ནས་གྲོལ་བར་འགྱུར་བས་གོ་རིམ་ཡང་དེ་ལྟར་ཡིན།
སྤྱིར་མི་རྟག་པ་ལ་ཕྲ་རགས་གཉིས་ཡོད་ཀྱང་། ཕྲ་བ་ནི་བདག་མེད་དང་རྟོགས་དཀའ་སླ་
འདྲ་བའི་ཚོད་ཡོད་པས་བྱེ་མདོ་གཉིས་གྱིས་བདག་མེད་མངོན་སུམ་དུ་རྟོགས་པའི་ཡེ་ཤེས་
ཀྱི་སྣང་ཡུལ་རང་མཚན་པ་ལ་ཕྲ་བའི་མི་རྟག་པ་འདི་འཇོག་པར་ཞལ་གྱིས་བཞེས་པ་ཡིན།
དེས་ན་ཐོག་མར་མིག་གིས་བལྟས་ན་ཡང་ཤེས་པའི་ཚོད་ཀྱི་རགས་པའི་མི་རྟག་པ་རང་
བསྒོམས་དགོས་ཏེ། འདི་ལ་རྗེ་ཐམས་ཅད་མཁྱེན་པས། འཆི་བ་དྲན་པ་མ་བསྒོམས་པའི་
ཉེས་དམིགས། བསྒོམས་པའི་ཕན་ཡོན། འཆི་བ་དྲན་པའི་བློ་ཇི་ལྟ་བུ་ཞིག་བསྐྱེད་པ། འཆི་
བ་དྲན་པ་བསྒོམ་པའི་ཚུལ་དང་བཞིར་གསུངས་པ་ལས། དང་པོ་གཉིས་ནི། མདོར་ན། །
སྐྱེས་བུའི་དོན་སྒྲུབ་པའི་དུས་ནི། དལ་བའི་རྟེན་ཁྱད་པར་ཅན་ཐོབ་པའི་དུས་འདི་ཁོ་ན་ཡིན་



162
ཀེའུ་ཚང་ཕྱག་ཆེན་ཟིན་བྲིས།
ལ། འོ་སྐོལ་ཕལ་ཆེར་ངན་འགྲོར་བསྡད་ཅིང་བདེ་འགྲོར་ལན་རེ་ཙམ་འོངས་ཀྱང་མི་ཁོམ་
པའི་གནས་སུ་ཤས་ཆེ་བས་དེ་དག་ཏུ་ཆོས་སྒྲུབ་པའི་སྐབས་མ་རྙེད་ལ། བསྒྲུབས་པས་ཆོག་
པའི་རྟེན་རེ་ཐོབ་པ་ན་ཡང་ཆོས་ཚུལ་བཞིན་དུ་མ་སྒྲུབ་པ་ནི། ད་དུང་མི་འཆི་སྙམ་པ་འདི་
ལ་ཐུག་འདུག་པས་ན། བློས་མི་འཆི་བའི་ཕྱོགས་འཛིན་པ་ནི་རྒུད་པ་ཀུན་གྱི་སྒོ་དང༌། དེའི་
གཉེན་པོ་འཆི་བ་དྲན་པ་ནི་ཕུན་སུམ་ཚོགས་པ་ཐམས་ཅད་ཀྱི་སྒོའོ། །དེའི་ཕྱིར་འདི་ལྟ་བུ་
ལ་ཆོས་ཟབ་མོ་གཞན་བསྒོམ་རྒྱུ་མེད་པ་རྣམས་ཀྱི་ཉམས་ལེན་ནོ་སྙམ་པ་དང་། བསྒོམ་
བྱ་ཡིན་ཡང་དང་པོར་ཅུང་ཟད་ཙམ་བསྒོམ་པར་བྱ་ཡི། རྒྱུན་པའི་ཉམས་ལེན་དུ་མི་འོས་
སོ་སྙམ་དུ་མི་བཟུང་བར་འདི་ཐོག་མཐའ་བར་གསུམ་དུ་དགོས་ལུགས་ལ་ངེས་པ་སྙིང་ཐག་
པ་ནས་བསྐྱེད་དེ་བསྒོམ་པར་བྱའོ། །གསུམ་པ་ནི་གཉེན་ལ་སོགས་པ་དང་བྲལ་གྱི་དོགས་
ནས་འཆི་བ་ལ་སྐྲག་པ་ནི་ལམ་ལ་མ་སྦྱངས་པའི་འཆི་བ་ལ་སྐྲག་ལུགས་ཡིན་པས་འདིར་དེ་
སྐྱེད་པ་མིན་ནོ། །འོ་ན་གང་སྙམ་ན། ལས་ཉོན་གྱི་དབང་གིས་ལུས་བླངས་པ་ཐམས་ཅད་
འཆི་བ་ལས་མ་འདས་པས་དེ་ལ་སྐྲག་པ་བསྐྱེད་ཀྱང་རེ་ཤིག་ལ་དགག་མི་ནུས་མོད། འོན་
ཀྱང་ངན་འགྲོའི་རྒྱུ་འགོག་པ་དང་། མངོན་མཐོ་ངེས་ལེགས་ཀྱི་རྒྱུ་མ་བསྒྲུབ་པར་འཆི་བ་
ལ་འཇིགས་པར་བྱ་སྟེ། དེ་ལ་ནི་དེས་སྐྲག་པ་བསམས་ན་དེ་བསྒྲུབ་ཏུ་ཡོད་པས་འཆི་ཁར་
མི་སྐྲག་པར་བྱར་ཡོད་ལ། དོན་དེ་མ་བསྒྲུབས་ན་སྤྱིར་འཁོར་བ་ལས་མི་ཐར་ཞིང་། ཁྱད་
བར་དུ་ངན་འགྲོར་ལྟུང་བས་འཇིགས་ནས་འཆི་བའི་ཚེ་འགྱོད་པས་གདུང་བར་འགྱུར་རོ།
བཞི་པ་ནི་རྩ་བ་གསུམ། རྒྱུ་མཚན་དགུ། ཐག་བཅད་པ་གསུམ་གྱི་སྒོ་ནས་བསྒོམ་པར་
བྱའོ། །ཞེས་གསུངས་པ་འདི་ཙམ་བློར་བཟུང་ནས་ས་བཅད་སྤྱི་དང་ཁྱད་པར་གསུམ་པ་



ཀེའུ་ཚང་ཕྱག་ཆེན་ཟིན་བྲིས།
163
ལ་སྔོན་མེད་པའི་བཤད་སྲོལ་ཡོད་པས། དེ་རྣམས་དཔེ་ལ་མ་ལུས་པར་རང་ལ་ཡོད་ངེས་
པར་མ་མཛད་ན། ཡེར་པའི་ཞང་བཙུན་གྱིས། སྔ་དྲོ་འཆི་བ་མ་དྲན་ན། ཉིན་ཕྱེད་དང་།
ཉིན་ཕྱེད་ལ་མ་དྲན་ན། དགོང་མོ་ཚེ་འདི་པར་ཆ་གསུང་བ་ལྟར་ཡིན། ཚེ་འདི་པས་སོང་
ཡང་སོང་སྙམ་ན། སྨོན་གྲོ་ཆོས་གྲགས་ཀྱི་དཔེ་བསམས་ཏེ། ཆོས་གྲགས་འཇིག་རྟེན་རྒོད་ །
པའི་ཚད་དུ་བྱེད་པ། འཆི་བ་ལ་ཉེ་བའི་ཚེ་ཉི་མར་ཉལ་བ་ལ། གཞན་གྱིས་ཁྱེད་གྲུང་པོ་
དེ་འདྲ་ཡིན་པ་ལ། ཚད་པས་ན་ནས་ཉི་མར་སྡོད་པ་བྱས་པས། ཁྱོད་ཚོས་ང་འཇམ་པོར་
བཞག་པས་བསླུས་པ་དེ་དེ་རིང་བར་མ་མཐོང་། ད་ནི་ཆོས་མ་བྱུང་བས་སྟོང་གསུམ་ན་
ང་གླེན་པར་འདུག་པས། ང་གཞན་སུ་ཡིན་ཡང་ཡོང་། སྨོན་གྲོ་ཆོས་གྲགས་མ་ཡིན་པས་
ཆོག་པ་ལ་ཟེར་ནས་ཚེའི་དུས་བྱས་པ་དེ་དྲན་པར་མཛད་ན་ལེགས་ཏེ་བདག་ལ་ནི་ཤིན་ཏུ་
ཕན་པར་བྱུང་། དེ་ཡང་དལ་འབྱོར་དང་སྦྲེལ་ནས་བླང་དོར་མ་ནོར་བའི་ཆོས་སེམས་ཅན་
ཐམས་ཅད་ལ་དགོས་ངེས་ཡིན་ཡང་བྱ་ཐབས་མེད་པའི་འགྲོ་བ་གཞན་དང་མི་འདྲ་བར་རང་
གིས་ད་ལྟ་བསྒྲུབ་ན་སྒྲུབ་ནུས་ཡིན་པ་དང་། ཕྱིན་ཆད་འདི་འདྲ་རྙེད་དཀའ་ཞིང་རྙེད་པ་འདི་
མྱུར་དུ་མི་རྟག་པའི་རྒྱུ་མཚན་ཡང་དག་གི་ལུང་རིགས་དཔེ་དང་བཅས་པ་སྒོ་དུ་མ་ནས་
བསམས་ཏེ། བདག་དང་འདྲ་བའི་ད་ལྟའི་མཁས་བླུན་དུ་གྲགས་པ་སུ་ཡིན་ཡང་། འཕགས་
པའི་སྤྱན་སྔར་ཟ་བའི་ཉར་མི་རུང་། བསྡིགས་པའི་སྦལ་བ་ཙམ་དུ་ཡང་མི་ཉན་པའི་གནས་
སྐབས་འདི་ལས་མྱུར་དུ་ངོ་ཐོན་ཡོང་བ་ཞིག་ཅི་ནས་མཛད་དགོས། ཆོས་འདི་ལ་གལ་ཆུང་
བྱེད་ན་སྟོན་པ་སངས་རྒྱས་དང་རྗེ་ཐམས་ཅད་མཁྱེན་པ་གཉིས་ལྟ་བུས་མཛད་དགོས་པ་ལ་
ལྷག་པར་བསྔགས་པ་མཛད་འདུག་པས། ཡོངས་ཀྱི་དགེ་བའི་བཤེས་གཉེན་རྣམས་ཀྱིས་



ཀེའུ་ཚང་ཕྱག་ཆེན་ཟིན་བྲིས།
164
གཙོ་མཛད་གདན་ས་ཆེན་པོའི་སློབ་གཉེར་བ་རྣམས་ཀྱིས་རང་གཞན་ཐམས་ཅད་ལ་དགོངས་
ཏེ། ཆོས་འདིའི་ཕྱོགས་འཛིན་པ་ཙམ་མཛད་ན་ཡང་གཞན་དང་མི་འདྲ་བའི་ཁྱད་ཐོན་པ་
ཡོང་ངེས་ཡིན། ཐུབ་པ་ཆེན་པོས་ཀྱང་འཚང་རྒྱ་བའི་ཆོས་ཀྱི་སྔོན་མ་རྒ་ན་འཆི་བ་གཟིགས་
པ་ལས་བྱུང་བ་ལྟར། རང་ཅག་ལམ་གཞན་གང་དུ་ཡང་མ་གོལ་བར་ཉིན་མཚན་ཀུན་ཏུ་
དལ་ཁོམ་མེད་པར་འཆི་བདག་གི་དྲུང་དུ་འགྲོ་བཞིན་པ་ཡིན་པས་ན་ལུང་ལས། ལྗོན་ཤིང་
འགྲིབ་པར་གྱུར་པ་ན། །ཡལ་ག་འདབ་མས་ཅི་ཞིག་བྱ། །དེ་བཞིན་སྐྱེས་བུ་འཆི་བའི་ཚེ། །
ཡོངས་སུ་བཟུང་བས་ཅི་ཞིག་བྱ། །ཞེས་དང་། རང་སྡིག་དྲན་པས་གདུངས་པ་དང་། །དམྱལ་
བའི་སྒྲ་ནི་ཐོས་གྱུར་པས། །སྐྲག་པས་མི་གཙང་ལུས་གོས་ཤིང་། །མྱོས་པར་གྱུར་ཚེ་ཅི་
བྱར་ཡོད། །ཅེས་གསུངས་པ་ལྟར། ལྷོ་ན་སྟག་ཡོད། བྱང་ན་འབྲོང་ཡོད་ཟེར་བའི་ཡོད་
ཡོད་དང་མི་འདྲ་བར་འཆི་བ་འདི་ནི་ངེས་པར་རང་ཐོག་ཏུ་ནམ་ཡོང་ཆ་མེད་པར་འབབ་ན།
ད་ལྟ་ནས་ལས་ཉོན་གྱིས་འཕངས་པའི་སྐྱེ་བ་བཟློག་པའི་ཆོས་ཁོ་ན་ལ་རྟག་ཏུ་བརྩོན་པར་རིགས་
སོ། །དེ་ལྟར་ལམ་ཡོངས་རྫོགས་ལ་ཤར་སྒོམ་དང་བྱིན་རླབས་ཞུས་ནས་ཕྱག་ཆེན་གསོལ་
འདེབས་འདོན་པ་དང༌། ཡང་གོང་གི་ཡན་ལག་བདུན་པ་མཎྜལ་དང་བཅས་པ་ཕུལ་ནས་
མཚམས་དེར་འདོན་པ་གཉིས་འདུག་ཀྱང་། ད་ལམ་གོང་མ་ལྟར་མཛད་ནས་ནན་ཏན་ཆེན་
པོས་གསོལ་བ་ཐེབས་པ་བྱེད་དགོས། དེའི་མཐར་ཚོགས་ཞིང་སྡུད་རིམ་བྱས་ནས་བླ་མ་
རང་སེམས་དང་དབྱེར་མེད་དུ་བྱེདཔའི་མན་ངག་ཞལ་ཤེས་བཞིན་མཉམ་པར་འཇོག་ཅི་
ཐུབ་བྱའོ། །དེ་ལྟར་སྐྱབས་སེམས་བསགས་སྦྱང་ལམ་གྱི་ལུས་རྫོགས་པའི་བླ་མའི་རྣལ་འབྱོར་
བཅས་སྦྱོར་བའི་རིམ་པས་སྣ་དྲངས་ནས། གཉིས་པ་དམིགས་རྣམ་སྐྱོང་བའི་དངོས་གཞི་



165
ཀེའུ་ཚང་ཕྱག་ཆེན་ཟིན་བྲིས།
ལ་གཉིས། དམིགས་པ་ངོས་གཟུང་བ་དང༌། སྐྱོང་ཚུལ་བཤད་པའོ། །དང་པོ་ནི། སྣང་
བ་བན་བུན་ངང་དེ་ལ། །རེ་དོགས་ལ་སོགས་རྣམ་རྟོག་གིས། །བཅས་བཅོས་གང་ཡང་
མི་བྱེད་པ། །གཡོ་མེད་ཅུང་ཟད་མཉམ་པར་གཞོག །ཅེས་གསུངས། །དེ་ཡང་དམིགས་
པ་ལ་ཡིད་གཏད་པའི་སྔོན་དུ་ལེ་ལོ་འགོག་པ་གནས་ཆེ་བས། དེའི་གཉེན་པོ་དད་པ་འདུན་
པ་རྩོལ་བ་ཤིན་སྦྱངས་བཞི་གསུངས། ཤིན་སྦྱངས་ནི་ལེ་ལོ་བཀག་པའི་གཉེན་པོ་དངོས་ཡིན་
ལ། འདིར་དེ་བསྐྱེད་པ་ལ་བརྩོན་འགྲུས་རྒྱུན་ལྡན་དུ་རྩོམ་དགོས། དེ་ལ་དོན་གཉེར་གྱི་
འདུན་པ་དྲག་པོ་རྒྱུན་ལྡན་དགོས། དེ་དག་གི་རྒྱུར་འཁོར་རྩ་གཅོད་བྱེད་ཀྱི་ལྷག་མཐོང་དངོས་
སུ་འདྲེན་པ་སོགས་ཏིང་ངེ་འཛིན་གྱི་ཡོན་ཏན་མང་པོ་མཐོང་བས་ཡིད་འཕྲོག་པའི་དད་པ་
བརྟན་པོ་ཡང་ཡང་བསྒོམ་པར་བྱ་ཞིང༌། གང་ལ་ཡིད་གཏད་པའི་དམིགས་པ་ལ། སྤྱིར་
ཁྱབ་པའི་དམིགས་པ་ནི་བཞི་སྟེ། དམིགས་ཚུལ་གྱི་སྒོ་ནས་དཔྱོད་མི་དཔྱོད་ཀྱི་དམིགས་
པ་གཉིས་དང་། དམིགས་ཡུལ་བདེན་པ་གཉིས་ཀྱི་མཐའ་དང་། གནས་གྱུར་ཐོབ་པ་ནི་
དགོས་པ་གྲུབ་པའི་དམིགས་པ་སྟེ་བཞིའོ། །ཕྱི་མ་ཞི་གནས་ཐོབ་ཟིན་པའི་དམིགས་པ་ཁོ་
ན་ཡིན་ནམ་དཔྱད་པར་བྱ། སྤྱད་པ་རྣམ་སྦྱོང་གི་དམིགས་པ་ལ་ལྔ་སྟེ། ཚེ་སྔ་མར་འདོད་
ཆགས་ཞེ་སྡང་གཏི་མུག་ང་རྒྱལ་རྣམ་རྟོག་ལ་ཤས་ཆེར་སྤྱད་པའི་གཉེན་པོར་རིམ་བཞིན་
མི་སྡུག་པ་དང་། བྱམས་པ་དང་། རྟེན་འབྲེལ་དང་། ཁམས་ཀྱི་རབ་དབྱེ་དང༌། དབུགས་
འབྱུང་རྔུབ་སྟེ་ལྔའོ། །ངས་མི་ཤེས་པ་མེད་སྙམ་པའི་ང་རྒྱལ་ཅན་གྱིས་ཁམས་ཀྱི་རབ་དབྱེ་
ཤིན་ཏུ་རྒྱས་པ་རྣམས་ཉན་ནས། རང་གི་སྤྱི་གཙུག་ནས་རྐང་མཐིལ་གྱི་བར་ལྟ་བུར་ཕྱི་ནས་
ནང་དང་ནང་ནས་ཕྱི་སོ་སོར་ཕྱེ་སྟེ་ངོས་གཟུང་བ་ནི། མི་ཤེས་པ་མང་བས་ང་རྒྱལ་འཇོམས་



166
ཀེའུ་ཚང་ཕྱག་ཆེན་ཟིན་བྲིས།
ནས་ཞི་གནས་ཐོབ་སླ་བར་གསུངས། གཏི་མུག་གི་གཉེན་པོའི་རྟེན་འབྲེལ་ནི་སྟོང་པ་དང་
དོན་གཅིག་པའི་རྟེན་འབྱུང་སྒོམ་པ་གཙོ་ཆེ། མཁས་པའི་དམིགས་པ་ལ་ཡང་ལྔ་སྟེ། ཕུང་
ཁམས་སྐྱེ་མཆེད་རྟེན་འབྲེལ་བཅུ་གཉིས་གནས་དང་གནས་མིན་ལ་མཁས་པའི་དམིགས་
པ་སྟེ་ལྔའོ། །དགེ་བ་ལས་བདེ་བ་དང་སྡིག་པ་ལས་སྡུག་བསྔལ་འབྱུང་བ་གནས་ཡིན་གོ་
ལྡོག་པ་གནས་མིན་བྱེ་བྲག་ཏུ་ཕྱེ་ན་སྦྱིན་ལས་འབྱོར་ལྡན་གནས་ཡིན་དབུལ་པོ་མིན་ཞེས་
སོགས་ལྟ་བུའོ་། །ཉོན་མོངས་པ་སྦྱོང་པའི་དམིགས་པ་ནི་གཉིས་ཏེ། ས་གོང་འོག་གི་ཞི་
རགས་དང་། བདེན་བཞིའི་མི་རྟག་ལ་སོགས་བཅུ་དྲུག་གོ །ཚེ་སྔ་མར་ཆགས་སོགས་
སོ་སོར་ཤས་ཆེར་སྤྱད་པ་རྣམ་པར་སྦྱོང་བའི་དམིགས་པ་ཡིན་པས། སྤྱད་པ་རྣམ་སྦྱོང་གི་
དམིགས་པ་ཟེར། འདི་ནི་གནད་ལ་བཀར་བས་དམིགས་པ་ཁྱད་པར་ཅན་དུ་གསུངས།
མཁས་དམིགས་ནི། ཕུང་སོགས་ལས་མ་གཏོགས་པའི་གང་ཟག་ལྟོས་མེད་མི་མཐོང་བས་
དམིགས་པ་བཟང་བར་གསུངས། ཉོན་མོངས་སྤྱི་སྦྱོང་བའི་དམིགས་པ་རྣམས་ནི། དེའི་
ཕྱིར་དོན་ཆེ་བར་གསུངས། ཁྱབ་པའི་དམིགས་པ་ནི་གཞན་ལས་ཟུར་དུ་མེད་པར་གསུངས་
པས། ཞི་གནས་ཀྱི་དམིགས་པ་ཡིན་ན། ཁྱབ་པའི་དམིགས་པ་ཡིན་པས་ཁྱབ་སྟེ། དམིགས་
ཡུལ་བདེན་པ་གཉིས་སུ་ངེས་ཤིང་། དམིགས་བྱེད་དཔྱད་འཇོག་གཉིས་སུ་ངེས་པའི་ཕྱིར།
དེ་ཡང་འདུས་བྱས་ཐམས་ཅད་ཕུང་པོ་ལྔ་དང་། ཆོས་ཐམས་ཅད་ཁམས་དང་། སྐྱེ་མཆེད་
དུ་འདུ་ཚུལ་ཤེས་པར་བྱས་ལ་དེ་དང་དེར་བསྡུས་ཟིན་པ་དང་། དེ་ལ་སེམས་འཛིན་པར་
བྱེད། དེ་བཞིན་དུ་སོ་སོར་འབྱེད་པ་ལ་གོམས་ན་སོ་སོར་རྟོག་པའི་ཤེས་རབ་སྐྱེ་ཞིང་། སྡུད་
པ་ལ་གོམས་ན་སེམས་སྡུད་ཀྱི་ཏིང་འཛིན་སྐྱེ་བ་ནི་ཆོས་མངོན་པའི་མན་ངག་ཀྱང་ཡིན། དེ་



ཀེའུ་ཚང་ཕྱག་ཆེན་ཟིན་བྲིས།
167
རྣམས་ལ་དམིགས་ནས་ཞི་ལྷག་བསྒོམ་ཚུལ་ཡང་ཡིན་ནོ། །འདི་རྣམས་ནི་ཞི་གནས་རྐྱང་
པའི་དམིགས་པ་དང་། གསར་སྒྲུབ་ཀྱི་དམིགས་པ་ཡིན་པའི་ངེས་པ་མེད། དེང་དུས་རང་
ལ་རང་གཅེས་ཡོད་པ་རྣམས་ཀྱིས་ནི་རང་རྒྱུད་ཀྱི་ཉོན་མོངས་གང་ཤས་ཆེ་བ་དེའི་གཉེན་
པོ་ལ་གཙོར་འདོན་གྱིས་དམིགས་ན་ཞི་གནས་གྲུབ་མིན་ལ་མ་ལྟོས་པར་ཤིན་ཏུ་ཕན་ཐོགས་
ཆེ་བས། དེ་ནི་དཔེར་ན་ཚེ་སྔོན་འདོད་ཆགས་གོམས་པར་བྱས་པས་ཚེ་འདིར་ཆགས་ཡུལ་
ཆུང་ངུ་ལ་ཡང་འདོད་ཆགས་དྲག་པོ་དེའི་རྒྱུན་རིང་སྐྱེ་བ་ནི། འདོད་ཆགས་ཤས་ཆེ་བ་ཡིན།
ཚེ་སྔོན་འདོད་ཆགས་གོམས་པར་མ་བྱས་ཀྱང་ཉེས་དམིགས་སུ་མ་བལྟས་པས་ཆགས་ཡུལ་
ལ་འདོད་ཆགས་སྐྱེ་ཡང་ཆེན་པོ་རྒྱུན་རིང་མི་སྐྱེ་བ་ནི། ཆ་མཉམ་པར་སྤྱོད་པ་ཡིན། ཚེ་
སྔོན་འདོད་ཆགས་གོམས་པར་མ་བྱས་ཤིང་ཉེས་དམིགས་སུ་བལྟ་བ་སོགས་བྱས་པས་ཆགས་
ཡུལ་ཆེན་པོ་དང་མང་པོ་ལ་བུལ་བར་སྐྱེ་ལ་ཡུལ་འབྲིང་དང་ཆུང་ངུ་ལ་མི་སྐྱེ་བ་ནི་འདོད་
ཆགས་ཆུང་བའི་དོན་ཡིན་ནོ། །ཞེ་སྡང་ལ་སོགས་པ་གཞན་ལ་ཡང་དེས་རིགས་འགྲེའོ།
དེ་ཙམ་ཤེས་པར་མ་བྱས་ན་ཞི་གནས་སོག་ཡོན་ཏན་གང་སྒྲུབ་པའི་མན་ངག་ཟབ་མོ་ཇི་ཙམ་
དང་ཕྲད་ཀྱང་ནང་གི་ཉེན་མོངས་པ་འདིས་གཅིག་ཀྱང་འགྲུབ་ཏུ་མི་སྟེར་བས་གནད་ལ་ཁེལ་
བ་རང་གལ་ཆེའོ། །དེ་དག་ལས་འདིར་དམིགས་པ་གང་ལ་དམིགས་ཞེ་ན། ཉན་མོངས་
གང་ཤས་ཆེ་བས་དམིགས་པ་ངེས་ཅན་ལ་ལྟོས་པ་རྣམས་མ་གཏོགས་པས་ནི། ལམ་རིམ་
ཆེ་བ་ལས། དེས་ན་ཏིང་ངེ་འཛིན་ཡང་འགྲུབ་ལ་དགོས་པ་ཁྱད་པར་ཅན་གཞན་ཡང་ཞར་
ལ་འཐོབ་པའི་དམིགས་རྟེན་འཚོལ་བ་ནི་ཐབས་ལ་མཁས་པ་ཡིན་ནོ། །ཞེས་གསུངས་པ་
ལྟར། རྡེའུ་ཤིང་ལ་དམིགས་པ་ལྟ་བུའི་ཏིང་ངེ་འཛིན་གྲུབ་པ་ཙམ་གྱིས་མི་ཆོག་གི་དགོས་



ཀེའུ་ཚང་ཕྱག་ཆེན་ཟིན་བྲིས།
168
པ་ལྷག་པོ་འདྲེན་པ་གཙོ་ཆེ་བས། འདིར་ནི་རིག་ཅིང་གསལ་བའི་སེམས་ཀྱི་ངོ་བོ་ལ་དམིགས་
པར་བྱའོ། །དེ་ཡང་རེ་ཤིག་མངོན་སུམ་དུ་མི་འཆར་བས། ཐོག་མར་སེམས་ཀྱི་རྣམ་པ་
བློ་ལ་ཤར་བའི་གཟུགས་བརྙན་ལ་དམིགས་པར་བྱ་སྟེ། དེ་ནི་སེམས་ལ་དམིགས་པ་ཡང་
ཡིན་ནོ། །སེམས་ནི་གསལ་དྭངས་ཀྱི་ངོ་བོར་གནས་པ་དང༌། གཟུགས་ཅན་ཐམས་ཅད་
ཀྱིས་སྟོང་པ་དང་། སྣང་བ་ཐམས་ཅད་ཀྱི་འཆར་གཞིར་གྱུར་པ་བཅས་ཁྱད་ཆོས་དེ་གསུམ་
འཛོམ་པའི་གནད་ཀྱིས། དེ་ལ་དམིགས་ན་ཞི་གནས་སྐྱེ་སླ་བ་དང་། སྟོན་ཉིད་རྟོགས་སླ་
བ་དང་། ཕྱི་རོལ་གྱི་ཞེན་པ་གཅོད་སླ་བ་བཅས་དགོས་པ་དེ་རྣམས་དང་། གདམས་པ་
འདིའི་བླ་མ་གོང་མ་རྣམས་ཀྱིས་བྱིན་གྱིས་བརླབས་པས་ཀྱང་གཞན་དང་མི་འདྲའོ། །ཁྱད་
ཆོས་གསུམ་པོ་ནི་རྩ་བས་ཀྱང་དངོས་སུ་བསྟན་ཏེ། མཉམ་གཞག་གི་ངོ་བོ་སྟོན་པ་ན། མ་
སྒྲིབས་དྭངས་ཤིང་གསལ་བ་དང༌། །ཞེས་པས་ཁྱད་ཆོས་དང་པོ་བསྟན། །དེ་ནས་ཚིག་
རྐང་གཉིས་ཀྱིས་གཉིས་པ་བསྟན། དེ་ནས་ཚིག་རྐང་གཅིག་གིས་གསུམ་པ་བསྟན་པ་ལྟར་
འདིར་ཡང་མཚུངས་སོ། །ལམ་རིམ་ཆུང་བ་ལས། ལྷ་སྐུ་སོགས་ཀྱི་དམིགས་རྟེན་གཞན་
མི་འཇོག་པར་སེམས་མི་རྟོག་པ་ཙམ་སྐྱོང་བས་ཀྱང༌། ཞེས་དང་། ཡང་མྱོང་བ་རིག་ཙམ་
གསལ་ཙམ་སོགས་འཛིན་རྣམ་ལ་དམིགས་ནས། ཞེས་གསུངས་པའི་དོན་དུ་འགྱུར་རོ།
དེ་ཡང་ཏིང་ངེ་འཛིན་གྱི་དམིགས་རྣམ་སྐྱོང་ཚུལ་ནི་དྲན་པའི་སྐྱོང་ཚུལ་ཡིན་ཞིང་། དྲན་
པ་ནི་སྔར་མ་འདྲིས་པའི་ཡུལ་ལ་མི་སྐྱེ་བས་ཐོག་མར་དམིགས་རྟེན་ངོས་གཟུང་བ་ཡིན་ནོ།
དེའི་ཚུལ་ནི་བླ་མ་རང་ལ་ཐིམ་པས་བྱིན་རླབས་ཅན་གྱི་སེམས་ཀྱི་སྣང་བ་དེ་མ་གཏོགས་གཞན་
གང་དུ་ཡང་མི་རྟོག་པའི་བན་བུན་གྱི་ངང་དེ་ལ། བདེ་བའི་རེ་བ་དང་། སྡུག་པའི་དོགས་



169
ཀེའུ་ཚང་ཕྱག་ཆེན་ཟིན་བྲིས།
པ་ལ་སོགས་པའི་རྣམ་རྟོག་གང་གིས་ཀྱང་། སྐྱེས་མ་ཐག་པའི་བཅས་པ་དང་། དེའི་དབང་
དུ་སོང་བའི་བཅོས་པ་གང་ཡང་མི་བྱེད་པའི་གཡོ་མེད་ཅུང་ཟད་མཉམ་པར་གཞོག་པ་སྟེ་
དམིགས་རྟེན་སེམས་དེ་ངོས་ཟིན་པར་བྱའོ། །གཉིས་པ་སྐྱོང་ཚུལ་བཤད་པ་ལ་གཉིས། དྲན་
པ་སྤྱིའི་སྐྱོང་ཚུལ་དང་། སོ་སོའི་སྐྱོང་ཚུལ་ལོ། །དང་པོ་ནི། བརྒྱལ་དང་གཉིད་ལོག་ལྟ་
བུ་ཡི། །ཡིད་བྱེད་བཀག་པ་མ་ཡིན་པ། །མ་ཡེངས་དྲན་པའི་རྒྱང་སོ་ཚུགས། །འགྱུ་བ་
རིག་པའི་ཤེས་བཞིན་བསྡོགས། །རིག་ཅིང་གསལ་བའི་ངོ་བོ་ལ། ཧྲིམ་གྱིས་བསྒྲིམས་ལ་
གཅེར་གྱིས་ལྟོས། །ཞེས་གསུངས། དེ་ཡང་དམིགས་པ་ལ་ཡིད་གཏད་པའི་དུས་སུ་ཐོག་
མར་གདམས་ངག་བརྗོད་པ་ཉེས་པ་ཡིན་པས། དེའི་གཉེན་པོར་ཕྱི་སིམ་ང་བརྒྱལ་བ་དང་
གཉིད་ལོག་པ་ལྟ་བུའི་ནང་དམིགས་པ་ཡིད་བྱེད་བཀག་པ་དེ་འདྲ་མ་ཡིན་པ། དམིགས་རྟེན་
སེམས་དེ་མ་ཡེངས་པར་འཛིན་པའི་དྲན་པ་ཐུ་རེ་བའི་རྒྱང་སོ་ཚུགས་པར་བྱེད་དོ། །དེ་
ལྟར་དྲན་པས་མཉམ་པར་བཞག་པ་ན་བྱིང་རྒོད་ཉེས་པ་ཡིན་པས། དེའི་གཉེན་པོར་བྱིང་
རྒོད་སོགས་འགྱུ་མི་འགྱུ་དང་། འགྱུ་བ་རྣམས་སོ་སོ་མ་ནོར་བར་རིག་པའི་ཤེས་བཞིན་
བསྡོགས་པ་སྟེ་ཆེད་དུ་མངགས་ནས་འཇོག་དགོས་སོ། །དེ་ལྟར་དྲན་ཤེས་ཀྱི་མཐུ་ལས་སེམས་
རིག་ཅིང་གསལ་བ་ལྷང་གིས་ངེས་བྱུང་ན། ངོ་བོ་དེ་ཁོ་ན་ལ་ད་དུང་དྲན་པ་ཧྲིམ་གྱིས་བསྒྲིམས་
ལ་རྩེ་གཅིག་ཏུ་གཅེར་གྱིས་ལྟོས་ཤིག །ཅེས་པའི་དོན་ནོ། །དེ་ཡང་སྒྲུབ་པ་པོས་བསྒྲུབ་
བྱ་ངོ་མ་ཤེས་པར་བསྒྲུབ་ན་ཤིན་ཏུ་རྨོངས་ཚབས་ཆེ་བས། འདིར་བསྒྲུབ་པར་བྱ་བའི་ཏིང་
ངེ་འཛིན་ནི་གསལ་ངར་དང་ལྡན་པ་དང་། གནས་ཆ་དང་ལྡན་པའི་གཞི་གཅིག་ཡིན་ལ།
དང་པོ་ལ་བྱིང་བས་བར་དུ་གཅོད། གཉིས་པ་ལ་རྒོད་པས་བར་དུ་གཅོད་པས་ཏིང་ངེ་འཛིན་



ཀེའུ་ཚང་ཕྱག་ཆེན་ཟིན་བྲིས།
170
རྣམ་དག་གཅིག་འགྲུབ་པའི་གེགས་ཀྱི་གཙོ་བོར་བྱིང་རྒོད་གཉིས་འོང་བའི་རྒྱུ་མཚན་ནི་དེའོ།
དེའི་ཕྱིར་འགལ་རྐྱེན་བྱིང་རྒོད་ཙམ་དང་། མཐུན་རྐྱེན་དྲན་ཤེས་ཙམ་ཡང་ངོས་མ་ཟིན་
པར་ཏིང་ངེ་འཛིན་ཁྱད་པར་ཅན་རང་གིས་ཐོས་པར་སྨྲ་ཞིང་། གཞན་གྱིས་དེ་ལ་ཡིད་ཆེས་
པ་ནི། དོན་གྱིན་རྒྱལ་བའི་བཀའ་དགོངས་འབྲེལ་དང་བཅས་ཐམས་ཅད་དགོས་མེད་དུ་
སྨྲ་ཞིང་ཡིད་ཆེས་པའོ། །དེས་ན་དྲན་པ་ནི་ཀུན་བཏུས་ལས། དྲན་པ་གང་ཞེ་ན། འདྲིས་
པའི་དངོས་པོ་ལ་སེམས་ཀྱིས་བརྗེད་པ་མེད་པ་སྟེ། རྣམ་པར་མི་གཡེང་བའི་ལས་ཅན་ནོ།
ཞེས་ཁྱད་པར་གསུམ་དང་ལྡན་པར་གསུངས་པས། སྐབས་འདི་དང་སྦྱར་ན་ཡུལ་གྱི་ཁྱད་
པར་སྔར་འདྲིས་པ་སྟེ་ངེས་པར་བྱས་པའི་དམིགས་རྟེན་སེམས་ཀྱི་རྣམ་པ་ཤར་བའོ། །འཛིན་
སྟངས་ཀྱི་ཁྱད་པར་དམིགས་ཡུལ་སེམས་དེ་མ་བརྗེད་པའོ། །བྱེད་ལས་ཀྱི་ཁྱད་པར་ནི་
དམིགས་པ་ལས་སེམས་གཞན་དུ་མི་གཡེང་བར་བྱེད་པའོ། །དམིགས་རྟེན་མ་བརྗེད་པའི་
ཚུལ་ནི། འདྲིས་རྟོག་བཅུག་པ་ན་གསར་དུ་དྲན་ཐུབ་པ་ཙམ་མ་ཡིན་གྱི། དྲན་པའི་རྒྱུན་
མ་ཉམས་པས་གཞན་དུ་མ་ཡེངས་པ་དགོས་པས། དམིགས་པ་མ་བརྗེད་པའི་དྲན་པ་རྩ་
བ་ཡིན་ནོ། །སྤྱིར་སེམས་བྱུང་ཐམས་ཅད་དང་གང་ལ་མཚུངས་པར་ལྡན་པའི་གཞིར་གྱུར་
པའི་སེམས་ཀྱི་ཆ་ཡིན་ལ། སེམས་དམིགས་པ་ལ་རྩེ་གཅིག་ཏུ་རྒྱུན་ལྡན་དུ་གནས་པའི་ཆ་
ནི་ཏིང་ངེ་འཛིན་དང་། དེ་ལྟར་གནས་པར་བྱེད་པའི་ཐབས་ཀྱི་ཆ་ནི་དྲན་པ། དྲན་པའི་
ཟུར་གྱིས་མི་མཐུན་ཕྱོགས་ལ་བལྟ་བའི་ཤེས་རབ་ཀྱི་ཆ་ནི་ཤེས་བཞིན་ནོ། །མདོར་ན་སྔར་
བཤད་པ་ལྟར་རྣམ་རྟོག་གཞན་གྱི་འཕྲོ་འདུ་བཅད་པའི་ཤུལ་དུ། དམིགས་རྟེན་སེམས་ཀྱི་
རྣམ་པ་མ་མཐའ་ཞིག་ཤར་བ་ན་རེ་ཤིག་དེས་ཆོག་ཤེས་བྱས་ནས། དེ་ལ་སེམས་བཏགས་



171
ཀེའུ་ཚང་ཕྱག་ཆེན་ཟིན་བྲིས།
པའི་འཛིན་སྟངས་ཤུགས་ཅན་གྱི་དྲན་པ་ཞིག་བསྐྱེད་ལ། དེ་ནས་གསར་དུ་མི་རྟོག་པར་
ཡུན་ཐུང་ཡང་སེམས་འཕང་མཐོ་བ་ལ་གཙོ་བོར་བྱས་ཏེ་དེ་ཁའི་རྒྱུན་སྐྱོང་བཞིན་པའི་མུ་
ནས་དྲན་པ་རྩེ་གཅིག་པའི་ཤུགས་ཞན་དུ་སོང་མ་སོང་དང་། སོང་ན་ཉེས་པ་གང་གིས་ལན་
པར་རིག་པའི་ཤེས་བཞིན་གྱིས་བར་བར་དུ་བྱ་ར་བྱེད་ཅིང་། ཉེས་སྐྱོན་ཆེར་མེད་པའི་
མཚམས་སུ་རྩ་བའི་དམིགས་པ་དྲན་ཙམ་དྲན་ཙམ་གྱིས་གསལ་འདེབས་བྱས་ནས་སྐྱོང་བ་
ནི། དྲན་པ་སྤྱིའི་ཚུལ་གྱི་གནད་དམ་པ་ཡིན་པས་ཏིང་འཛིན་གསར་དུ་སྒྲུབ་པའི་སྐབས་ཐམས་
ཅད་དུ་འདི་ལས་མི་འདའ་བར་བྱའོ། །རྒོད་སྐྱོན་ཅུང་རྟོགས་སླ་བས། བྱིང་ཟོན་མ་བྱས་
པར་ནང་དུ་གནས་པ་ཙམ་གྱིས་ཆོག་པར་བཟུང་ན་ནི་བྱིང་བ་སྐྱེས་པ་དང༌། སྒོམ་སྐྱེས་པ་
ནོར་ནས་བརྗེད་ངས་ཆེ་བ་དང༌། དབང་པོ་རྟུལ་དུ་འགྲོ་བ་སོགས་ཀྱི་སྐྱོན་མང་པོ་འབྱུང་
ཉེན་ཡོང་བས་གློད་རབ་ལ་སྒོམ་རབ་ཟེར་བའི་རྗེས་སུ་མ་འབྲང་བར་གྲིམས་ལྷོད་རན་པའི་
མཚམས་ཟིན་པར་བྱ་ཞིང་། དེ་ལ་ནི་བྱིང་རྒོད་སོགས་མ་འདྲེས་པར་ངོས་ཟིན་པ་དང་།
གཉེན་པོ་བསྟོན་པ་གལ་ཆེ་བས། རྒོད་པ་ནི་ཀུན་བཏུས་ལས། རྒོད་པ་གང་ཞེ་ན། སྡུག་
པའི་མཚན་མའི་རྗེས་སུ་འཇུག་པའི་འདོད་ཆགས་ཀྱི་ཆར་གཏོགས་པའི་སེམས་རྣམ་པར་
མ་ཞི་བ་སྟེ་ཞི་གནས་ཀྱི་བར་དུ་གཅོད་པའི་ལས་ཅན་ནོ། །ཞེས་ཡུལ་ཡིད་དུ་འོང་བ་དང་།
རྣམ་པར་ཡུལ་དེ་ལ་སྲེད་པའི་རྣམ་པས་ཕྱིར་འཕྲོ་བ། བྱེད་ལས་སེམས་ནང་དུ་ཞི་བར་གནས་
པ་ལ་བར་ཆད་བྱེད་པ་སྟེ། ཁྱད་པར་གསུམ་ལྡན་དུ་གསུངས་པས། ཞེ་སྡང་ལ་སོགས་
པའི་ཉོན་མོངས་གཞན་གྱི་སྒོ་ནས་གཡེང་བ་ནི་རྒོད་པ་མིན་གྱི་ཉེ་ཉོན་ཉི་ཤུའི་ནང་གི་རྣམ་གཡེང་
ཡིན། དགེ་བའི་དམིགས་པ་ལ་འཕྲོ་བ་ནི་རྣམ་གཡེང་ཡིན་ཡང་། རྒོད་པ་དང་ཉོན་མོངས་



172
ཀེའུ་ཚང་ཕྱག་ཆེན་ཟིན་བྲིས། །
ཅན་གྱི་རྣམ་གཡེང་ནི་མིན་ནོ། བྱིང་བ་ནི་ཡུལ་མི་གསལ་བ་དང་། གསལ་བའི་དྭངས་
ཆ་ཙམ་ཡོད་ཀྱང་། འཛིན་སྟངས་ཀྱི་ངར་ཆག་པས་ལྷོད་པའི་རྣམ་པ་ཅན་ནོ། །འདི་ནི་
ནང་གི་རྣམ་གཡེང་དུ་གསུངས་ཤིང་། འདི་ལ་དགེ་བ་དང་ལུང་མ་བསྟན་གཉིས་ཡོད་པ་
ནི། གཉིད་དང་རྨུགས་པ་སོགས་བྱིང་བའི་རྒྱུའི་མདང་ཕོག་ནས་སེམས་ཀྱི་འཛིན་སྟངས་
དམ་པར་ཡོད་པ་ལས་ཅུང་ཟད་ཤོར་བའི་དུས་ཀྱི་ཐོག་མའི་བྱིང་བ་ཕྲ་མོ་ནི་ཏིང་ངེ་འཛིན་
ལས་མ་འདས་པས་དགེ་བ་དང༌། དེ་ནས་རག་པ་ཉོན་མོངས་ཅན་དུ་སོང་བ་ན། ལུང་
མ་བསྟན་དུ་བཞག་པ་ཡིན་ནམ་སྙམ་སྟེ་དཔྱད་པར་མཛོད། རྨུགས་པ་ནི་གཏི་མུག་གི་ཆ་
ཤས་ལུས་སེམས་ལྕི་ཞིང་ལས་སུ་མི་རུང་བ་ཉོན་མོངས་ཐམས་ཅད་ཀྱི་གྲོགས་བྱེད་པའི་ལས་
ཅན་ནོ། །འདི་ལ་མི་དགེ་བའི་དང༌། སྒྲིབ་ལ་ལུང་མ་བསྟན་གཉིས་ཡོད། དེ་ལྟར་འགལ་
རྐྱེན་ངོ་ཤེས་པའི་གོ་བ་ཡོད་པ་ཙམ་གྱིས་མི་ཆོག་པས་ཉམས་མྱོང་གི་སྟེང་ནས་ལེགས་པར་
ངོས་ཟིན་པས་སྒོམ་གྱི་ཐོག་མའི་དུས་སུ་བྱིང་རྒོད་སྐྱེས་པ་ལྟ་ཞོག །སྐྱེ་གྲབས་བྱེད་པ་ནས་
རིག་ཅིང་ཐ་མར་བྱིང་རྒོད་ཕྲ་མོ་ཡང་མ་ལུས་པར་སོ་སོར་རིག་པའི་ཤེས་བཞིན་སྐྱེད་ཐུབ་
པ་ཞིག་ངེས་པར་མ་བྱུང་ན། དུས་རིང་པོར་སྒོམ་ལོ་བྱས་ཀྱང་བྱིང་རྒོང་བྱུང་བཞིན་དུ་མི་
ཚོར་བར་བྱིང་རྒོད་ཕྲ་མོས་དུས་འདའ་བ་ཡིན་ནོ། །ཞེས་རྗེ་ཐམས་ཅད་མཁྱེན་པས་བརྩེ་
བས་འདོམས་པར་མཛད། རིག་པའི་ཤེས་བཞིན་དེ་ནི་སྔར་གྱི་དྲན་པའི་སྐྱོང་ལུགས་དེ་དང་།
ཐུན་མོང་མ་ཡིན་པའི་རྒྱུ་གཅིག་ནི་དྲན་པ་དེའི་ངང་ནས་དེ་ལས་གཞན་དུ་འཕྲོ་མི་འཕྲོ་ལ་
བྱ་ར་བྱེད་དོ། །དེ་གཉིས་ལས་སྐྱེ་བས་ན་དེ་རྣམས་ཤེས་བཞིན་སྐྱོང་བའི་གནད་དོ། །དེ་
ལྟར་དྲན་ཤེས་ཀྱི་སྐྱོང་ལུགས་སྟོབས་དང་ལྡན་པས་བྱིང་རྒོད་ཕྲ་མོ་ནས་ངོས་ཟིན་ན་ཡང་



173
ཀེའུ་ཚང་ཕྱག་ཆེན་ཟིན་བྲིས།
བྱིང་རྒོད་བྱུང་མ་ཐག་འགག་པའི་རྩོལ་བ་མི་བསྟེན་པར་དེ་མུས་སུ་འཇོག་པའི་འདུ་མི་བྱེད་
པ་ནི་ཉེས་པ་ཆེན་པོ་སྟེ། དེའི་གཉེན་པོར་འདུ་བྱེད་སེམས་པ་བསྒོམ་པར་གསུངས་པས་དེ་
ནི་དཔེར་ན་རྡོ་ཁབ་ལེན་གྱིས་ལྕགས་རང་དབང་མེད་པར་གཡོ་བ་ལྟར། སེམས་ཡུལ་ལ་
གཡོ་ཞིང་བསྐུལ་བར་བྱེད་པའི་སེམས་བྱུང་ཞིག་ཡིན་ལ། འདིར་ནི་བྱིང་རྒོད་གང་བྱུང་
ཡང་དེ་སྤོང་བ་ལ་སེམས་མྱུར་དུ་བསྐུལ་བར་བྱེད་པའི་སེམས་པ་བསྟན་པར་བྱའོ། །སེམས་
པས་བསྐུལ་ནས་བྱིང་རྒོད་འགོག་ཚུལ་དངོས་ནི། བྱིང་ན་འཛིན་སྟངས་གྲིམ་དུ་བཏང༌།
དེས་ཀྱང་མི་ལྡོག་པའི་ད་དུང་ཡང་ཡང་འོང་ན་དམིགས་པ་བཏང་ལ་ཐུན་མ་བཏང་བར་སེམས་
ཕྱིར་འཕྲོ་བའི་རྒྱུ་དགའ་དད་འདྲེན་ནུས་ཀྱི་ཕན་ཡོན་གྱི་ཕྱོགས་ལ་སོ་སོར་དཔྱོད་པ་དང༌།
རང་གི་བྱ་བ་ཆོས་མཐུན་དུ་སོང་བའི་བླ་མའི་བཀའ་དྲིན་སོགས་བསྒོམས་ནས་སེམས་གཟེངས་
བསྟོད་བྱས་ཏེ་རྩ་བའི་དམིགས་རྟེན་ལ་སྔར་བཞིན་འཇུག་པར་བྱ་ཞིང་། དེ་ལྟར་བྱས་ཀྱང་
རིག་པ་ངར་ལྡན་མི་སྐྱེ་ན་ཐུན་བཏང་ནས་སྤྱོད་ལམ་འཆགས་པ་སོགས་ཉན་སར་བཤད་པ་
ལམ་རིམ་དུ་གསུངས་པ་ལྟར་བྱའོ། །རྒོད་ན་སེམས་ནང་དུ་སྡུད་པའི་རྒྱུ་ཡིད་འབྱུང་བའི་
དངོས་པོ་བསམས་ལ་ཞི་མ་ཐག་མཉམ་པར་འཇོག་པ་སོགས་གོང་གི་རིགས་འགྲེ་ཤེས་པར་
བྱ་ཞིང་། མདོར་ན་འཕྲོ་རྒོད་ལས་སེམས་གླན་ཏེ་ནང་དུ་དམིགས་པ་ལ་གདགས་ལ་གནས་
ཆ་བཙལ། གནས་ཆ་བྱུང་རེས་ཀྱིས་བྱིང་ཟོན་བྱས་ཏེ་གསལ་བའི་ངར་གདོན་། དེ་གཉིས་
རེ་མོས་སུ་བྱས་ནས་འདི་ཙམ་བསྒྲིམས་དྲགས་ན་རྒོད་ཉེན་འདུག་སྙམ་པ་ལས་ཅུང་གློད། །
འདི་ཙམ་གློད་ན་བྱིང་ཉེན་འདུག་སྙམ་པ་ལས་སེམས་བསྟོད་དེ་འཇོག་པ་ནི་རན་པའི་མཚམས་
ཟིན་པའོ། །འཇོག་ཚུལ་མཁས་པས་ཤིན་ཏུ་བསྡུ་ན། དམིགས་རྟེན་ལ་སེམས་གདགས་



174
ཀེའུ་ཚང་ཕྱག་ཆེན་ཟིན་བྲིས།
པའི་རིག་པ་ངར་ལྡན་ལ་རྩེ་གཅིག་ཏུ་ཅི་གནས་བྱེད་པ་ཡིན་ནོ། །ཁམས་ཀྱི་བར་ཆད་སོགས་
མི་སེལ་བའི་ཉིན་གཅིག་གཉིས་ཀྱི་ཨུ་ཚུགས་ཙམ་མ་ཡིན་པར། ཐབས་མཁས་ཀྱི་གཏན་
ནས་མི་འདོར་བའི་སྒོ་ནས་གོང་བཞིན་གནད་དུ་འགྲོ་བ་ཇི་སྲིད་འཁྱོངས་པ་དེ་སྲིད་དུ་སྐྱོང་
བ་ནི་ཐུན་ཚད་ཀྱང་ཡིན་ཞིང་། རེ་ཤིག་གཙོ་བོར་དབང་པོའི་སྒོ་མ་བསྲུངས་བ་སོགས་བྱིང་
རྒོད་གཉིས་ཀྱི་རྒྱུ་ཐུན་མོང་བ་དང་སོ་སོ་བ་རྣམས་ཤེས་པར་བྱས་ནས་སྤངས་ན་ཏིང་འཛིན་
སྐྱོན་མེད་མྱུར་དུ་འགྲུབ་པར་འགྱུར་རོ། །འདི་དག་གི་སྐབས་སུ་བྱིང་བ་སེལ་བའི་ཆོས་ལ་
དགའ་སྤྲོ་སྐྱེ་བ་དང་། རྒོད་པ་སེལ་བའི་སྐྱོ་བ་འདྲེན་པ་དང༌། ཏིང་འཛིན་སྐྱོན་མེད་ཀྱང་
ཉོན་མོངས་ཅན་དུ་མི་བྱེད་པའི་ཐབས་ཟབ་པ་ནི། ཕྲ་རག་གི་མི་རྟག་པ་བསྒོམ་པ་སོགས་
ཡིན་པར་གཞུང་དང་མཐུན་པའི་མན་ངག་ལས་འབྱུང་ངོ༌། །དེ་ལྟར་བྱིང་རྒོད་རྩོལ་བས་
བཀག་པའི་མཐུ་ལས་རྩོལ་མེད་དུ་འཇུག་པའི་ཚེ་གོང་བཞིན་འདུ་བྱེད་པ་ཉེས་པ་ཡིན་པས།
དེའི་གཉེན་པོར་རང་བབས་སུ་འཇོག་པའི་བཏང་སྙོམས་བསྒོམ་པར་བྱ་ཞིང་། རྩོལ་བ་གློད་
པའི་འདུ་བྱེད་བཏང་སྙོམས་འདི་ནི་སེམས་གནས་དགུ་པ་མ་ཐོབ་བར་དུ་མི་འབྱུང་བས་རེ་
ཤིག་སྒོམ་དུ་མེད་དོ། །དེ་ལྟ་རྩོལ་བཅས་ཀྱི་བཏང་སྙོམས་བསྟེན་ལུགས་ནི་རན་པའི་མཚམས་
ཟིན་པར་བྱེད་པ་དེའོ། །ད་ནི་སྐྱོང་ཚུལ་འདི་དག་དང༌། དེ་ལ་བརྟེན་ནས་སེམས་གནས་
སྐྱེ་བའི་རིམ་པ་དངོས་དང༌། དེ་སྟོབས་དྲུག་གིས་འགྲུབ་ལུགས། དེ་ལ་ཡིད་བྱེད་བཞི་ཚུལ་
བཅས་ལ་ཐོག་མར་གྲངས་དང་གོ་རིམ་འགྲིག་པའི་གོ་བ་རྙེད་པ་གལ་ཆེ་ཞིང་ཤིན་ཏུ་སྐལ་
བ་བཟང་བས་ན། དབུས་མཐའ་ལས། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་
ལས་བྱུང་བའོ། །ཞེས་གསངུས་པའི་ཉེས་པ་ལྔ་ནི། ཏིང་ངེ་འཛིན་གྱི་སྦྱོར་བའི་ཚེ་ན་ལེ་



ཀེའུ་ཚང་ཕྱག་ཆེན་ཟིན་བྲིས།
175
ལོ་བྱེད་པ་ཉེས་པ་དང་པོ། བརྩོན་པའི་ཚེ་ན་གདམས་ངག་བརྗེད་པ་ཉེས་པ་གཉིས་པ། མཉམ་
པར་བཞག་པ་ལ་བྱིང་རྒོད་ཉེས་པ་གསུམ་པ། བྱིང་རྒོད་བྱུང་བའི་ཚེ་མི་རྩོལ་བ་ཉེས་པ་བཞི་
པ། བྱིང་རྒོད་དང་བྲལ་བའི་ཚེ་འདུ་བྱེད་པའི་སེམས་པ་ཉེས་པ་ལྔ་པ་སྟེ། བྱིང་རྒོད་གཅིག་
ཏུ་བྱས་པའི་ལྔ་དང་སོ་སོར་ཕྱེ་ན་དྲུག་ཡིན་ནོ། །དེ་དག་གི་གཉེན་པོ་སྤོང་བའི་འདུ་བྱེད་
བརྒྱད་ནི། ལེ་ལོའི་གཉེན་པོ་བཞི་སྟེ། དད་པ་འདུན་པ་རྩོལ་བ་ཤིན་སྦྱངས་སོ། །ཉེས་པ་
གཉིས་པའི་གཉེན་པོ་དྲན་པ། གསུམ་པའི་གཉེན་པོ་ཤེས་བཞིན། བཞི་པའི་གཉེན་པོ་འདུ་
བྱེད་པའི་སེམས་པ། ལྔ་པའི་གཉེན་པོ་རྣལ་དུ་འཇོག་པའི་བཏང་སྙོམས་ཏེ་བརྒྱད་དོ། །སེམས་
གནས་དགུ་ནི། དང་པོ་དམིགས་པ་ལ་སེམས་འཇོག་པ། གཉིས་པ་རྒྱུན་དུ་འཇོག་པ། གསུམ་
པ་གླན་ཏེ་འཇོག་པ། བཞི་པ་ཉེ་བར་འཇོག་པ། ལྔ་པ་དུལ་བར་བྱེད་པ། དྲུག་པ་ཞི་བར་
བྱེད་པ། བདུན་པ་རྣམ་པར་ཞི་བར་བྱེད་པ། བརྒྱད་པ་རྩེ་གཅིག་ཏུ་བྱེད་པ། དགུ་པ་མཉམ་
པར་འཇོག་པ་སྟེ་དགུའོ། །སྟོབས་ནི་དྲུག་སྟེ་ཐོས་པ་དང་བསམ་པ་དང་དྲན་པ་དང་ཤེས་
བཞིན་དང་བརྩོན་འགྲུས་དང་ཡོངས་སུ་འདྲིས་པའི་སྟོབས་སོ། །སྟོབས་དེ་དག་གིས་གོང་
གི་སེམས་དགུ་དེའི་རྒྱུན་ཡང་ཡང་བསམས་ནས་བསྐྱངས་པས་རྒྱུན་ཅུང་ཟད་མཐུད་ནུས་
པ་ཐོག་མར་ཐོབ་པའི་ཕྱིར། དྲན་པའི་སྟོབས་ཀྱིས་ནི་གླན་ཏེ་འཇོག་པ་དང་། ཉེ་བར་འཇོག་
པའི་སེམས་གཉིས་འགྲུབ་སྟེ། དམིགས་པ་བརྗེད་ན་སླར་ཡང་དྲན་པ་དང་། དང་པོ་ནས་
དྲན་པ་མ་ཤོར་བའི་ཕྱིར། ཤེས་བཞིན་གྱི་སྟོབས་ཀྱིས་ནི་དུལ་བར་བྱེད་པ་དང༌། ཞི་བར་
བྱེད་པའི་སེམས་གཉིས་འགྲུབ་སྟེ། རྣམ་གཡེང་གི་ཉེས་དམིགས་རིག་ནས་མི་འཕྲོ་བའི་ཕྱིར།
བརྩོན་འགྲུས་ཀྱིས་ནི་རྣམ་པར་ཞི་བར་བྱེད་པ་དང༌། རྩེ་གཅིག་ཏུ་བྱེད་པའི་སེམས་གཉིས་



176
ཀེའུ་ཚང་ཕྱག་ཆེན་ཟིན་བྲིས།
འགྲུབ་སྟེ། བྱིང་རྒོད་ཕྲ་མོ་ཡང་རྩོལ་བས་སྤོང་ཞིང་བར་བཅད་མེད་པའི་ཕྱིར། འདྲིས་
པའི་སྟོབས་ཀྱིས་ནི་མཉམ་པར་འཇོག་པའི་སེམས་འགྲུབ་སྟེ། འབད་པ་སྔོན་སོང་གི་སྟོབས་
ཀྱིས་འབད་མེད་དུ་འཇུག་པའི་ཕྱིར། དེ་ལྟར་ཤེས་ནས་ཉམས་སུ་ལེན་པའི་ཚེ་མདོར་བསྡུས་
ཡིད་ལ་བྱེད་ན། དང་པོར་ཐོས་པའི་རྗེས་འབྲངས་མཉམ་ ( སེམས་གནས་དང་པོ་) པར་
འཇོག །བསམ་པས་རྒྱུན་( གཉིས་པ་) མཐུད། གཡེངས་ན་མྱུར་( གསུམ་པ་)
དུ་བསྡུ། མི་ཡེངས་པའི་དྲན་( བཞི་པ་) པ་བསྐྱེད། སྐྱོན་མཐོང་ནས་བྱ་( ལྔ་པ་)
ར་བྱེད། གཡེངས་ན་རིག་ནས་རྒྱུན་ ( དྲུག་པ་)གཅོད། བཅད་ནས་རྒྱུན་རིང་གི་
རྩོལ་སྟོབས་( བདུན་པ་) བསྐྱེད། རྩོལ་བ་ཆད་མེད་( བརྒྱད་པ་) དུ་འཇུག །མ་
རྩོལ་ཡང་ཏིང་( དགུ་པ་） འཛིན་འགྲུབ་བོ། །དེ་ཡང་སེམས་དང་པོ་གཉིས་ཀྱི་དུས་
སུ་འབད་པས་བསྒྲིམས་ཏེ་འཇུག་པའི་ཡིད་བྱེད། དེ་ནས་སེམས་ལྔའི་སྐབས་སུ་ཆད་ཅིང་
འཇུག་པའི་ཡིད་བྱེད། སེམས་བརྒྱད་པ་ལ་ནི་ཆད་པ་མེད་པར་འཇུག་པའི་ཡིད་བྱེད། སེམས་
དགུ་པ་ལ་ནི་རྩོལ་བ་མེད་པར་འཇུག་པའི་ཡིད་ལ་བྱེད་པ་སྟེ། དེ་ལྟར་སེམས་གནས་དགུ་
་ ལ་ཡིད་བྱེད་བཞི་ཡོད་དོ། །འོ་ན་སེམས་དང་པོ་གཉིས་དང་། བར་པ་ལྔ་ལ་ཆད་ཅིང་འཇུག་
པ་དང་། སྒྲིམ་དགོས་པ་གཉིས་ཡོད་པར་མཚུངས་ཤིང་། བརྒྱད་པ་དང་དགུ་པ་གཉིས་
ལ་བྱིང་རྒོད་སོགས་ཀྱིས་བར་བཅད་མི་ནུས་པ་ཡང་འདྲ་བ་ལ་སོ་སོར་འཇོག་པ་ཅི་ཡིན་སྙམ་
ན། དང་པོ་གཉིས་ཀྱི་སྐབས་སུ་བསྒྲིམས་ཏེ་འཇུག་པ་མ་གཏོགས། སེམས་ཏིང་ངེ་འཛིན་
དུ་མི་འགྲོ་བ་ཤས་ཆེ་བས་བར་ཆད་ཀྱི་ཐ་སྙད་མ་མཛད། བར་པ་ལྔ་ལ་ཏིང་ངེ་འཛིན་ལ་
གནས་པ་ཤས་ཆེ་ཡང་བྱིང་རྒོད་སོགས་ཀྱིས་ཐུན་རིང་པོ་སྐྱོང་མི་ནུས་པས་ཆད་ཅིང་འཇུག་



ཀེའུ་ཚང་ཕྱག་ཆེན་ཟིན་བྲིས།
པ་གཙོ་ཆེ་བས་བསྒྲིམས་ཏེ་འཇུག་པའི་ཡིད་བྱེད་མ་བཞག་གོ །བརྒྱད་པ་དང་དགུ་པ་གཉིས་
ནི་བར་ཆད་མེད་པར་ཐུན་རིང་པོ་སྐྱོང་ཐུབ་པ་ཙམ་འདྲ་ཡང་། དེ་རྩོལ་བ་ལ་རག་ལས་
མ་ལས་ཀྱིས་སོ་སོར་བཞག་གོ །སེམས་དགུ་པའི་རྩོལ་མེད་ཀྱང་། བར་གྱི་རྩོལ་བ་མི་
དགོས་པས་ཡིན་གྱི། ཐོག་མའི་རྩོལ་བ་སོགས་འབད་རྩོལ་མཐའ་དག་ཟད་པའི་དོན་ནི་མ་
ཡིན་ཏེ། དཔེར་ན་སྒྲོལ་མ་ཁ་ལ་གོམས་པས་འདོན་པ་དང་འདྲའོ། །དེ་ལྟར་གངས་རིའི་
ཁྲོད་འདིར་སུས་ཀྱང་རང་གི་བློ་སྐྱོན་གྱིས་སྒོ་ཙམ་དབྱེ་བར་མ་ནུས་པའི་རྒྱལ་བའི་གསུང་
གི་གཅེས་མཛོད་འཆད་པར་འགྱུར་བ་དང་། འདི་དག་ལ་སོགས་པའི་རྣམ་གཞག་མཐའ་
དག་པ་རྣམས། རྗེ་ཐམས་ཅད་མཁྱེན་པས་གསལ་བར་ཕྱེ་བ་ནི། སྒོམ་བྱའི་ཆོས་ཁོ་ན་
ལེགས་པར་བཤད་པ་ལགས་པས། རང་གཞན་གྱི་ཕྱག་རྒྱའི་སྒོམ་ཆེན་པ་ཀུན་གྱིས་ལྷག་
པར་གཅེས་པར་མཛད་དུ་གསོལ། གྲངས་དང་གོ་རིམ་འདི་ཙམ་ལ་ཡང་མང་སྐྱོན་དུ་བྱེད་
པ་ནི། བློ་གྲོས་ཆུང་བ་ཁོ་ནས་མ་ཡིན་གྱི། ཐོག་མའི་དད་པ་མེད་པས་ལན་ཏེ། ཁ་གང་
ནས་རྡོ་ཚད་ཀྱི་བར་གྱི་སྐྱེད་དང་བཅས་པའི་རྩི་ལུགས་ཙམ་ཡང་ཆོས་ལ་བྱེད་མ་མྱོང་བའི་
ཕྱིར། བཤད་སྒྲུབ་ཀྱི་མན་ངག་ཟབ་མོ་ཇི་འདྲ་ཞིག་ཡིན་ཟེར་ཡང་། དོན་དུ་སྐྱོན་མེད་
པའི་ཁུང་ཐུབ་ཅིག་ཡིན་ཕྱིན། རྗེ་བླ་མ་ཙོང་ཁ་པའི་གསུང་གི་ཆ་ཤས་རེ་ཟུར་དུ་བཀོད་པ་
ལས་མ་འདས་པས། དྲན་ཤེས་ལ་སོགས་པའི་སྤྱིའི་ཚུལ་འདི་དག་ལ་མཁས་པར་མཛད་
ན། གཞན་གང་ལ་ཡང་འཇུག་པ་བདེ་ཞིང་ཆོད་ཆེ་བ་ལགས་སོ། །གཉིས་པ་སོ་སོའི་སྐྱོང་
ཆུལ་ལ་ལྔ་། དྲན་པ་གསར་པས་སྐྱོང་ཚུལ། དྲན་པ་རྙིང་པས་སྐྱོང་ཚུལ། རན་མཚམས་
ཀྱིས་སྐྱོང་ཚུལ། གཞན་གྲགས་ཐ་སྙད་ཀྱིས་སྐྱོང་ཚུལ། རྣམ་རྟོག་རང་འགགས་ཀྱིས་སྐྱོང་



178
ཀེའུ་ཚང་ཕྱག་ཆེན་ཟིན་བྲིས།
ཚུལ་ལོ། །དང་པོ་ནི། རྣམ་རྟོག་གང་དང་གང་སྐྱེས་པ། །དེ་དང་དེ་ཉིད་ངོས་ཟིན་བྱ།
ཞེས་གསུངས། དེ་ཡང་ཕལ་ཚིག་གིས་གོ་བདེ་བར་བྱེད་ན། དྲན་ཤེས་ལ་སོགས་པའི་རྒྱུན་
ད་ལྟ་སྐྱོང་བཞིན་པ་དེ་མ་ཡིན་པའི་བྱིང་བ་ནང་གི་རྣམ་གཡེང་དང༌། འཕྲོ་རྒོད་ཕྱིའི་རྣམ་
གཡེང་སོགས་སྐབས་སུ་མ་བབས་པའི་རྣམ་རྟོག་གང་དང་གང་སྐྱེས་ཀྱང་། དེ་དང་དེ་ཉིད་
རིག་པའི་ཤེས་བཞིན་གྱིས་འདི་དང་འདིའོ་སྙམ་དུ་མ་ནོར་བར་ངོས་ཟིན་པར་བྱས་ལ། དེ་
མ་ཐག་རྩོལ་བས་བསྐུལ་ཏེ་སོ་སོའི་སྒེར་གྱི་གཉེན་པོ་བསྟན་ནས་སྐྱོན་སངས་པ་ན་མྱུར་དུ་
དྲན་པ་གསར་པ་སྐྱེད་ནས་སྐྱོང་དགོས་སོ། །སེམས་གནས་དགུའི་དང་པོ་གཉིས་སེམས་
འཛིན་ཐམས་ཅད་ལ་མ་མཐའ་རེ་འོང་ཞིང་། གསུམ་པ་ཡན་ཆད་གཙོ་ཆེ་བས་འདི་ནི་གླན་
ཏེ་འཇོག་པ་དང་མཐུན་ནོ། །དེ་ཡང་སྐབས་འདིར་དྲན་པ་གསར་སྐྱེས་དགོས་པའི་ངེས་
པ་མེད་ཀྱང་། དེ་དང་དེ་ཉིད་ངོས་ཟིན་བྱ་ཞེས་སྒེར་གྱི་གཉེན་པོ་བསྟེན་པར་གསུངས་པས།
ལས་དང་པོ་པས་འདི་ལྟར་བྱས་ན་དྲན་པ་གསར་པ་མི་སྐྱེད་པའི་ཐབས་མེད་པས་ན། གསར་
པའི་སྐྱོང་ཚུལ་ཞེས་བཏགས་སོ། །གསར་པའི་དུས་སུ་དམིགས་པ་ཡུད་ཙམ་ཤོར་ཡང་སྐྱོན་
ཤས་ཆེ་བས། སྒེར་གཉེན་བསྟན་ན་གནད་དུ་འགྲོ་སྟེ། ལམ་རིམ་ལས། བྱིང་བ་འཐུག་
པ་དང་ཡང་ཡང་འོང་ན་སྒོམ་པའི་འཕྲོ་བཤོལ་ལ་གཉེན་པོ་དེ་རྣམས་ཅི་རིགས་པར་བསྟེན་
ལ་བྱིང་བ་སངས་པ་དང་བསྒོམ་མོ་ཞེས་དང་། རྒོད་པ་ཤུགས་དྲག་པའམ་རྒྱུན་རིང་བྱུང་
ན་རེ་ཤིག་སྒོམ་པ་གློད་ལ། སྐྱོ་ཤས་སྒོམ་པ་གནད་དུ་འགྲོ་བ་ཡིན་གྱི་སེམས་འཕྲོ་རེས་ཀྱིས་
བཀུག་ཅིང་འཇོག་པ་མིན་ནོ། །ཞེས་གསུངས་སོ། །གཉིས་པ་དྲན་པ་རྙིང་པས་སྐྱོང་ཚུལ་
ནི། ཡང་ན་རལ་བསྐོར་མཁན་བཞིན་དུ། །རྣམ་རྟོག་ཅི་སྐྱེས་རྦད་རྦད་གཅོད། ཅེས་



ཀེའུ་ཚང་ཕྱག་ཆེན་ཟིན་བྲིས།
གསུངས། ཡང་ན་ཞེས་པ་འདམ་ཁ་ཅན་གྱི་ཚིག་ཡིན་པས། སྐྱོང་ལུགས་འདི་རྣམས་ངེས་
པར་ཚང་མི་དགོས་ཤིང་། འགའ་ཞིག་ལ་དགོས་ཀྱང་འཕྲལ་སྐྱོན་སེལ་བ་ལ་སྒོ་གང་ཟབ་
བལྟས་ནས་སྐྱོང་བ་མ་གཏོགས་གོ་རིམ་རྩ་བ་བཞིན་བྱེད་མི་དགོས་པའི་དོན་ཡིན། དེ་ཡང་
འདུལ་བ་ལུང་ལས་གསུངས་པ་ལྟར། མདའ་མཁན་དང་། རལ་བསྐོར་མཁན་གཉིས་
འཐབ་པ་ན། མདའ་མཁན་གྱིས་མདའ་གཞན་འཕངས་པ་ཐམས་ཅད་རལ་བསྐོར་མཁན་
གྱིས་རལ་གྲི་བསྐོར་ནས་རྦད་ཀྱིས་བཅད། མདའ་ཅིག་མ་གཏོགས་མ་ལུས་པས་ཅི་དྲག་
ལ་ཐུན་པ་ན། ཁོ་རང་གི་བུད་མེད་དེས་ཡོང་ནས་མདའ་རེ་ཤིག་མ་འཕེན་ཁོས་ང་མཐོང་
ཚོད་ལ་རྒྱོབ་ཅིག་ཅེས་བསླབས་ནས། བུད་མེད་རང་གིས་མཛེས་པའི་ཆ་བྱད་བཟུང་ནས།
རལ་བསྐོར་མཁན་གྱི་ཉེ་བའི་སར་ཕྱིན་ནས་བསྡད་པས། རལ་བསྐོར་མཁན་ཆགས་པ་
སྐྱེས་ནས་དྲན་པ་ཤོར་བའི་དུས་སུ་མདའ་མཁན་གྱིས་མདའ་གཅིག་པོ་བསྒྲིམས་ནས་འཕངས་
པས། རལ་གྲི་བསྐོར་ཡང་མ་ཆོད་པར་མདའ་ཕོག་ནས་འཆི་བ་ལ་ཐུག་པ་ན། རལ་བསྐོར་
མཁན་གྱིས། བདག་ནི་དགྲ་ཡིས་མ་བསད་དེ། །དྲན་དང་ཤེས་བཞིན་ཉམས་པས་བསད།
དེ་ཕྱིར་བློ་དང་ལྡན་པའི་མིས། །དྲན་དང་ཤེས་བཞིན་བསྟེན་པར་བྱ། །ཞེས་བསྒྲགས་
སོ། །དེས་ན་རལ་བསྐོར་མཁན་གྱིས་དྲན་པ་སྟོབས་ཅན་མ་ཉམས་པའི་རིང་ལ་ཕྱོགས་བཅུ་
ནས་མདའ་གང་འདྲ་འཕངས་ཀྱང་། རལ་བསྐོར་ལ་མཁས་པས་རྦད་རྦད་བཅད་དེ་སྲོག་
ལ་གཏན་ནས་མི་གནོད་པར་བསྲུང་ནུས་པ་བཞིན་དུ། བསལ་བྱའི་རྣམ་རྟོག་ཅི་འདྲ་ཞིག་
སྐྱེས་ཀྱང་རྟོག་དཔྱོད་སོགས་མི་བྱེད་པར་ཐོག་བརྫིས་བཏང་ནས་འཕྲོ་མ་ལས་པར་རྦད་རྦད་
གཅོད་དགོས་པ་ཡིན་ཞེས་བདག་གི་བླ་མ་གྲུབ་དབང་རྒྱ་མཚོ་དབང་ཕྱུག་གསུང་ངོ༌། །འདི་



180
ཀེའུ་ཚང་ཕྱག་ཆེན་ཟིན་བྲིས།
ལ་སྔོན་དུ་འཇོག་རྒྱུའི་ཏིང་འཛིན་དང་། གཅོད་རྒྱུའི་རྣམ་རྟོག་གང་ཡིན་གཉིས་སོ་སོར་
གོ་བས་དྲངས་པའི་མྱོང་བ་བཏོན། མྱོང་ཐོག་ནས་སོ་སོར་ངེས་པ་ན། དེ་ནི་ཏིང་འཛིན་
འདི་མ་གཏོགས་བློ་གཞན་ཅི་སྐྱེས་ཀྱང་ཐེ་ཚོམ་མེད་པར་འཕྲོ་གཅོད་སྙམ་པའི་འཕེན་པ་བཏང་
ནས་དེ་ལྟར་སྤྱི་འཇོམས་ཀྱི་གཉེན་པོ་བསྟེན་པས། འགོ་འཛུགས་དུས་ཀྱི་དྲན་པའི་སྟོབས་
མ་ཤོར་ཙམ་གྱིས་ཐུན་འཁྱོངས་པས། དྲན་པ་རྙིང་པས་སྐྱོང་ཚུལ་ཞེས་བཏགས་སོ། །འདི་
ནི་རྩེ་གཅིག་ཏུ་བྱེད་པའི་སེམས་གནས་བརྒྱད་པ་དང་ཕྱོགས་མཐུན་ནོ། །ལམ་རིམ་ལས།
དེས་ན་སེམས་དམིགས་རྟེན་ལ་བཞག་བཞིན་པ་དང་འདི་ལྟར་དམིགས་པ་ལ་བཏགས་སོ་
སྙམ་པ་ཞིག་བསྐྱེད་ལ། དེ་ནས་གསར་དུ་མི་རྟོག་པར་བློ་དེ་ཉིད་ཀྱི་ཤུགས་མ་ཆད་པར་
རྒྱུན་སྐྱོང་བ་ནི་དྲན་པ་བསྟེན་ཚུལ་གྱི་གནད་དམ་པ་ཡིན་ནོ། །ཞེས་གསུངས། གསུམ་པ་
རན་མཚམས་ཀྱིས་སྐྱོང་ཚུལ་ནི། བཅད་མཐར་གནས་པ་དེ་ཡི་ཚེ། དྲན་པ་མ་ཤོར་ལྷོད་
ཀྱིས་གློད། ཧྲིམ་གྱིས་བསྒྲིམས་ལ་ལྷོད་ཀྱིས་གློད། །སེམས་ཀྱི་འཇོག་ས་དེ་ན་གདའ། །ཞེས་
དང་གཞན་ཡང་ཇི་སྐད་དུ། །འཇུར་བུས་བཅིངས་པའི་སེམས་ཉིད་ནི། །གློད་ན་གྲོལ་བར་
ཐེ་ཚོམ་མེད། །ཅེས་གསུངས་པ་ལྟར་མ་ཡེངས་གློད། །ཅེས་གསུངས། དེ་ལྟར་འཕྲོ་བ་
བཅད་པའི་མཐར་འགྱུ་བ་མེད་པར་གནས་པ་དེ་ཡི་ཚེ། ངར་ལྡན་གྱི་དྲན་པ་མ་ཤོར་བར་
གནས་ཆའི་ངང་དུ་རྩོལ་བ་ལྷོད་ཀྱིས་གློད་ནས་སེམས་བཞག་ན། མ་ཅིག་གི་ཚིག་རྐང་གཉིས་
དང་། བྲམ་ཟེ་ཆེན་པོ་ས་ར་ཧའི་གསུང་ཚིག་རྐང་གཉིས་ཀྱི་དོན་ལྟར་མ་ཡེངས་གློད་པ་བྱུང་
བ་ཡིན། དེ་ཡང་གཉེན་པོ་བསྐུལ་བའི་རྩོལ་བ་རིམ་གྱིས་གློད་པ་ཡིན་གྱི། འཛིན་སྟངས་
ཀྱི་ངར་ཆ་ནི་གནས་ཆ་ལ་མ་གནོད་བར་དུ་རིམ་གྱིས་སྤེལ་དགོས་ཏེ། ཏིང་འཛིན་སྤེལ་



181 །
ཀེའུ་ཚང་ཕྱག་ཆེན་ཟིན་བྲིས།
བའི་སྐབས་ཡིན་པས་དྲན་པ་མ་ཤོར་ཞེས་པ་དང་། མ་ཅིག་གིས་ཀྱང་ཧྲིམ་གྱིས་བསྒྲིམས་
ལ། ཞེས་གསུངས་པའི་ཕྱིར། ངར་ལྡན་གྱི་གནས་ཆའི་དུས་ཡིན་པས་ཧ་ཅང་རྩོལ་བ་བསྟེན་
ན་རྒོད་ཉེན་ཆེ་བས་རྩོལ་བ་དྲག་པོ་གློད་པ་ཡིན་གྱི་རྦད་ཀྱིས་གློད་ན་བྱིང་ཉེན་ཆེ་བས་ལྷོད་
ཀྱིས་གློད་ཅེས་གསུངས་པའི་ཕྱིར། འཇུར་བུ་ནི་དོག་པོའི་དོན་ཡིན་ལ། དོག་མི་དགོས་
པའི་དུས་སུ་དོག་ཟོན་ཆེས་ན་འཆིང་བར་འགྱུར་བས་གློད་ཅེས་བྲམ་ཟེ་ཆེན་པོས་གསུངས།
དེས་ན་གནས་ཆའི་ངང་དུ་དྲན་པ་མ་ཤོར་བར་སེམས་ལྷོད་ཀྱིས་གློད་ཤེས་ན་གོང་དུ་བཤད་
པའི་རན་པའི་མཚམས་ཟིན་པས། རན་མཚམས་ཀྱིས་སྐྱོང་ཚུལ་ཞེས་བཏགས་སོ། །འདི་
ནི་སེམས་གནས་དག་པའི་ཕྱོགས་མཐུན་ཡིན་ནོ། །ལམ་རིམ་ལས། ཐུན་འཚམ་པ་རེ་
ལ་བྱིང་རྒོད་མི་འོང་བའི་གདེངས་ཐོབཔའི་དུས་སུ་ཐོག་མའི་དུས་བཞིན་བྱིང་ཟོན་དང་རྒོད་
ཟོན་ཆེན་པོ་བྱས་ན་སེམས་གཡེང་བར་འགྱུར་བས་དེའི་ཚེ་གློད་ཤེས་དགོས་སོ། །དེ་ཡང་
རྩོལ་བ་གློད་པ་ཡིན་གྱི་འཛིན་སྟངས་ཀྱི་ངར་གཏོང་བ་མིན་ནོ་ཞེས་དང༌། དེ་འདྲ་བའི་བཏང་
སྙོམས་ཐོབ་པའི་ཚེ་ཏིང་ངེ་འཛིན་བསྒོམ་པ་ན་བྱིང་རྒོད་ནམ་བྱུང་བའི་དུས་སུ་བཏང་སྙོམས་
དེ་མངོན་དུ་བྱས་ལ་རྩོལ་བ་མི་དྲག་པར་གཞག་གོ །ཞེས་གསུངས། རན་མཚམས་ཀྱི་
བཏང་སྙོམས་འདི་སྐྱེ་དཀའ་ལ། སྐྱེས་ན་གནད་ཆེ་བས་འབད་པར་བྱའོ། །དེ་ལྟར་རྩ་བ་
འདིའི་ཧྲིམ་གྱིས་བསྒྲིམས་ལ་གཅེར་གྱིས་ལྟོས། ཞེས་པ་ཡིན་གྱི་སྤྱིའི་སྐྱོང་ཚུལ་ནི། སེམས་
གནས་དགུའི་དང་པོ་གཉིས་དང་། སྟོབས་དྲུག་གི་དང་པོ་གཉིས། ཡིད་བྱེད་བཞིའི་དང་
པོ་བསྒྲིམས་ཏེ་འཇུག་པའི་ཡིད་བྱེད་བཅས་ཉམས་སུ་ལེན་ཚུལ་ཡིན། དྲན་པ་གསར་པས་
སྐྱོང་ཚུལ་ནི། སེམས་གནས་བར་པ་ལྔ་དང་། སྟོབས་གསུམ་པ། བཞི་པ། ལྔ་པའི་ཕྱོགས་



182
ཀེའུ་ཚང་ཕྱག་ཆེན་ཟིན་བྲིས། །
གཅིག་དང༌། ཆད་ཅིང་འཇུག་པའི་ཡིད་བྱེད་བཅས་ཉམས་སུ་ལེན་ཚུལ་ཡིན། །དྲན་པ་
རྙིང་པས་སྐྱོང་ཚུལ་ནི། སེམས་གནས་བརྒྱད་པ་དང་ཡང་སྟོབས་ལྔ་པའི་ཕྱོགས་གཅིག་དང་།
ཆད་པ་མེད་པར་འཇུག་པའི་ཡིད་བྱེད་བཅས་ཉམས་སུ་ལེན་ཚུལ་ཡིན། རན་མཚམས་
ཀྱིས་སྐྱོང་ཚུལ་ནི། སེམས་གནས་དགུ་པ་དང༌། སྟོབས་དྲུག་པ་དང་། རྩོལ་བ་མེད་པར་
འཇུག་པའི་ཡིད་བྱེད་བཅས་ཉམས་སུ་ལེན་ཚུལ་ཡིན་ཏེ། འདིའི་རང་འགྲེལ་ལས། སེམས་
གནས་སྒྲུབ་པའི་ཐབས་བཤད་པ། སྣང་བ་བན་བུན་ཞེས་དང༌། དེ་ཡང་འདིར་བསྒྲུབ་པར་
བྱ་བའི་ཏིང་ངེ་འཛིན་གྱི་ངོ་བོ་ནི་ཞེས་སོགས་མང་དུ་གསུངས་པའི་ཕྱིར། དེས་ན་འདི་རྣམས་
གཞུང་ཆེན་མོ་བཤད་པ་ཇི་བཞིན་ཉམས་སུ་ལེན་བདེ་བར་བཀོད་པའི་མན་ངག་ཟབ་མོ་ཡིན་
ནོ། །བཞི་པ་གཞན་གྲགས་ཐ་སྙད་ཀྱིས་སྐྱོང་ཚུལ་ནི། རྣམ་རྟོག་གང་སྐྱེས་ངོ་བོ་ལ། །བལྟས་
ཚེ་རང་ཡལ་སྟོང་སང་འཆར། །དེ་བཞིན་གནས་ཚེའང་བརྟགས་པ་ན། །མ་སྒྲིབ་སྟོང་
གསལ་ཧྲིག་གེ་བ། །མཐོང་བ་གནས་འགྱུ་འདྲེས་པ་ཞེས། །གྲགས་ཤིང༌། ཞེས་གསུངས།
རྣམ་རྟོག་གང་སྐྱེས་ཀྱི་ངོ་བོ་ལ་བལྟས་པའི་ཚེ། དེ་ཉིད་འགགས་ནས་རང་ཡལ་དུ་སོང་བའི་
སྟོང་སང་འཆར་བ་དང་། དེ་བཞིན་གནས་ཚེའང་སེམས་ཀྱི་ངོ་བོ་ལ་བརྟགས་པ་ན་སྟོང་
སང་གསལ་སྡིག་ཏུ་འཆར་བ་གཉིས་ཁྱད་པར་མེད་པར་མཐོང་བ་དེ་ལ་གནས་འགྱུ་འདྲེས་
པ་ཡིན་ཞེས་སྔོན་གྱི་སྒོམ་ཆེན་པ་རྣམས་ལ་གྲགས་ཤིང་ཐ་སྙང་མཛད་དོ། །དེ་ཡང་གྲགས་
ཤིང་ཞེས་གཞན་གྱི་ཐ་སྙད་འདོད་པ་བཀོད་ནས་དགག་སྒྲུབ་གང་ཡང་རྩ་འགྲེལ་གཉིས་ཀར་
མ་མཛད་པས་དཔྱད་གཞིར་གྱུར་ཏེ། ཕྱག་རྫོགས་པ་འགའ་ཞིག་གིས། གནས་འགྱུ་འདྲེས་
གསུམ་ངོ་སྤྲོད་པ་ཤིན་ཏུ་དཀའ་ཟེར། པཎ་ཆེན་གོང་མ་དཔལ་ལྡན་ཡེ་ཤེས་ཀྱིས་འདི་ལ་



183
ཀེའུ་ཚང་ཕྱག་ཆེན་ཟིན་བྲིས།
དཀའ་རྒྱུ་ཅི་ཡང་མེད། དཔེར་ན། རྩིག་པ་བརྟན་པར་ཡོད་པ་ལྟ་བུ་གནས་པ་དང༌། སླར་ །
རྩིག་པ་འགྱེལ་གཞོམ་ལྟ་བུ་འགྱུ་བ། འགྱེལ་བའི་ཚེ་རྩིག་པའི་ཕན་ཚུན་གྱི་མཁའ་འདྲེས་
པ་ལྟ་བུ་འདྲེས་པ་ཡིན་ཞེས་རྗེ་བྱམས་པ་རིན་པོ་ཆེས་བཀའ་སྩལ་པ་ཡིན་གསུངས། དེས་
ན་གྲགས་ཤིང་ཞེས་པ་འདི་ལ་དཀའ་དཀའ་ལྟར་བྱེད་པ་ལ་མཛོད་ཀྱི་ལོ་གྲགས་ཟེར་གསུམ་ :་
ལྟར་ཅུང་མ་རངས་པའི་ཚིག་ཡིན། འོད་ཀྱང་མཁས་པས་བསྐྱངས་ན་སེམས་གནས་པའི་
ཐབས་སུ་འགྲོ་སྟེ། རྩེ་གཅིག་ཏུ་དམིགས་ནས་སྡོད་པ་ནི་གནས་པ་དང་། དེའི་ངང་ནས་།
རྣམ་རྟོག་ལངས་པ་ནི་འགྱུ་བ། འགྱུ་བ་སེམས་ཀྱི་འཆར་སྒོ་ཡིན་པས་བརྟགས་ན་མི་བཟོད་
པར་རྩ་བའི་སེམས་ལ་ཐིམ་ནས་སྔར་ལྟར་གནས་པ་ནི་གནས་འགྱུ་འདྲེས་པ་དང་། དེ་ལྟར་
གྱུར་འདུག་སྙམ་དུ་རིག་པ་སྟེ་གནས་འགྱུ་རིག་གསུམ་ཡང་ཟེར། གང་ལྟར་རྣམ་རྟོག་མ་
ལངས་གོང་གི་གནས་ཆ་དང་། བར་དུ་རྣམ་རྟོག་ལངས་པ་བཀག་པའི་གནས་ཆ་གཉིས་ ནས་
མཐར་དབྱེར་མེད་དུ་འདྲེས་ནས་འཇོག་པ་ཡིན། ཞི་གནས་ཆུ་མི་གཡོ་བ་ལ་ལྷག་མཐོང་
ཉེའུ་ཆུང་འཁྱུག་པ་ལྟ་བུ་དཔྱད་པས་གནས་ཆ་ལ་མི་གནོད་པ་རྣམས་ནི་གནས་འགྱུ་འདྲེས་
པ་དངོས་རེད་དེ། རྗེ་བླ་མའི་བཀའ་སྲོལ་འདི་ལ། མིང་འདོགས་ལུགས་ཀྱང་གཞུང་ཆེན་
མོའི་ཐ་སྙད་གང་ཡོད་ལས་རང་བཟོའི་རྫིག་རྫིག་མང་པོ་མི་མཛད། རྒྱལ་བའི་བསྟན་པ་
ཕན་བདེའི་གཞི་ཡིན་པར་ཤེས་པ་ཞིག་གིས་བསམས་ན་དེ་ལ་དགོས་པ་ཆེན་པོ་མཐོང་ནས་
གཞན་ལས་ལྷག་པའི་དད་པ་སྐྱེས་ཡོད་དེ། བསམ་ལོང་མི་འདུག །འདིའི་སྐབས་ཀྱི་རྣམ་
རྟོག་གི་ངོ་བོ་ལ་བལྟ་ལུགས་ནི། རྣམ་རྟོག་གང་སྐྱེས་ཀྱང་དེའི་ངོ་བོ་རྩ་བའི་སེམས་དང་འབྲེལ་
མེད་གྱི་སྒེར་ཚན་པ་ཞིག་ཡིན་ནམ་སྙམ་དུ་བལྟས་པའི་ཚེ་དེ་འདྲ་མ་ཡིན་པར་འཕྲལ་རྐྱེན་ ་



184
ཀེའུ་ཚང་ཕྱག་ཆེན་ཟིན་བྲིས།
གྱི་དབང་གིས་བསྒྱུར་བ་མ་གཏོགས། སེམས་སྤྱིའི་འཆར་ཚུལ་ལས་མ་འདས་པར་མཐོང་
དགོས་པ་ཡིན་ཞེས། བདག་གི་ཟུང་འཇུག་བླ་མ་རིན་པོ་ཆེས་གསུངས། དེས་ན་འདི་ལ་
གཞན་ལ་གྲགས་པའི་ཐ་སྙད་ཀྱི་སྐྱོང་ཚུལ་ཡོད་ཙམ་ཡིན་པས་ན། གཞན་གྲགས་ཐ་སྙད་
ཀྱིས་སྐྱོང་ཚུལ་ཞེས་བཏགས་སོ། །ལྔ་པ་རྣམ་རྟོག་རང་འགགས་ཀྱིས་སྐྱོང་ཚུལ་ནི། རྣམ་
རྟོག་ཅི་སྐྱེས་ཀྱང་། མི་འགོག་འགྱུར་བ་ངོས་ཟིན་པར། བྱས་ཏེ་དེ་ཡི་ངོ་བོ་ལ། །འཇོག་
པ་རྫོངས་ཀྱི་བྱ་བཙོན་ནི། །འཕུར་བའི་དཔེ་དང་མཚུངས་པ་ཡིན། །ཇི་ལྟར་གཟིངས་ནས་
འཕུར་བའི་བྱ་རོག་ནི། །ཕྱོགས་རྣམས་བསྐོར་ནས་སླར་ཡང་དེར་འབབ་བཞིན། །ཞེས་
པ་ཇི་བཞིན་ཞེས་གསུངས། དེ་ཡང་རྣམ་རྟོག་ཅི་སྐྱེས་ཀྱང་ཆེད་དུ་མི་འགོག་པར་འགྱུ་བ་
སྐྱེ་ཚུལ་ངོས་ཟིན་པར་བྱས་ཏེ། རྣམ་རྟོག་དེ་ཡི་ངོ་བོ་ལ་རང་བབས་སུ་འཇོག་པ་སྟེ་ལྟོས་
དང་མྱུར་དུ་ཐང་ཆད་ནས་རྩ་བའི་སེམས་ཐོག་ཏུ་འབབ་པས་གྲུ་རྫིངས་ནང་གི་བྱ་བཙོན་ནི་
འཕུར་བའི་དཔེ་དང་མཚུངས་པ་ཡིན་ཏེ། ཁུངས་ནི་དོ་ཧ་ལས། ཇི་ལྟར་གཟིངས་ནས་
འཕུར་བའི་བྱ་རོག་ནི། །ཕྱོགས་རྣམས་བསྐོར་ནས་སླར་ཡང་དེར་འབབ་བཞིན། །ཞེས་
གསུངས་པ་ཇི་བཞིན་ནོ། །གྲུ་ནང་གི་བྱ་རོག་དང་ཕུག་རོན་ལྟ་བུ་གློད་པ་ན། དོགས་པའི་
གཞི་དེ་བྲག་ཡིན་ན་དེར་འབབ། ཆུ་སྲིན་ཡིན་ན་འབབ་ས་མ་རྙེད་པར་ཚུར་གྲུ་ནང་དུ་འཁོར་
བ་གཉིས་ལས། འདིར་ཕྱི་མ་ཡིན་པས་གོང་བཞིན་སེམས་འཛིན་པའི་དུས་སུ་དཀར་པོ་སྣང་
ན་འགོག་པའི་འཕེན་པ་ཡོད་ཙམ་གྱིས། འཕྲལ་དུ་དཀར་པོ་ལ་འཕྲོ་རུ་བཅུག་ནས་དེ་ལ་
སེམས་འཇོག་པ་ལྟ་བུའི་ཚོད་ཀྱིས་རྩེ་གཅིག་ཏུ་བལྟས་པས་དེ་འཆོར་ནས་འཕྲོ་ཚད་མེད་པར་
ནང་དུ་འདུ་བ་ཡིན། དེས་ན་འདིར་ངོ་བོ་ལ་འཇོག་པ་ཞེས་པ་ནི་འཇོག་པ་མ་ཡིན་ཀྱང་། རྩེ་



ཀེའུ་ཚང་ཕྱག་ཆེན་ཟིན་བྲིས།
185
གཅིག་ཏུ་བལྟ་བས་འཇོག་པའི་མིང་གིས་བཏགས། །འཕྲོ་བཅུག་ཀྱང་མི་འཕྲོ་བ་འཕེན་པའི་
འཕྲུལ་ཡིན་པས་འགོག་པའི་འཕེན་པ་སེམས་གནས་སྒྲུབ་པའི་སྐབས་སྤྱི་ལྟར་ངེས་པར་དགོས།
དཔེར་ན་དགེ་རྒན་མཁས་པས་དགེ་ཕྲུག་གིས་འཚུབ་བྱེད་པ་མཐོང་ན། འཕྲལ་དུ་མ་བྱེད་
ཟིར་ནས་མི་འགོག་པར་བསྒྲིམས་ཏེ་བལྟས་པ་ན་འཕེན་པའི་འཕྲུལ་གྱིས་དགེ་ཕྲུག་འཚེར་
ནས་མྱུར་དུ་རྩེ་འཕྲོ་གཅོད་པ་དང་འདྲ་གསུངས། དེ་འདྲ་མ་ཡིན་པར་འཕྲོ་བཅུག་པས་སེམས་
གནས་འགྲུབ་ན་དེ་ངེད་རང་ཚོ་ལས་ལྷག་པ་སུ་ཡོད། གཞུང་ཆེན་པོ་ལ་ནང་བྱན་ཚུད་པའི་
གྲུབ་ཆེན་གྱི་མན་ངག་འདི་རིགས་ལ། ཞིབ་ཏུ་དཔྱད་མ་ཤེས་ན་ཡང་ན་ལོག་པར་འགྱུར།
ཡང་ན་མ་དད་པ་སྐྱེ་ཉེན་ཆེ་བས་གནད་ཤེས་པ་གལ་ཆེའོ། །ཐབས་མཁས་ཀྱི་འཕྲུལ་གྱིས་
རྣམ་རྟོག་རང་འགག་ལ་འགྲོ་བས། འདི་ལ་རྣམ་རྟོག་རང་འགགས་ཀྱི་སྐྱོང་ཚུལ་ཞེས་བཏགས་
སོ། །གཞན་ཡང་སེམས་གནས་སྐྱོང་བ་ལ་ཕན་འདོགས་པའི་སྒོ་སྣ་ཚོགས་ཤེས་པའི་ཕྱིར་
དང༌། དུས་དབང་དང་བསྟུན་ནས་རང་འགྲེལ་ལས། གཞན་ཡང་དེང་སང་གི་གདུལ་
བྱ་རྣམས་ཀྱིས་སེམས་ཀྱི་བཞག་ཐབས་དྲུག་གི་སྒོ་ནས་བསྐྱངས་ན་གདམས་པའི་རྒྱལ་པོར་
འགྱུར་རོ། །ཞེས་སྤྱིར་འདི་ཙམ་གྱིས་གདམས་པའི་རྒྱལ་པོར་མི་འགྱུར་ཡང་། དེང་སང་
བསྐྱངས་ན་གདམས་པའི་རྒྱལ་པོར་འགྱུར་བ་གསུངས་པ་ལྟ་བུའི་དགོངས་པ་གང་ཡིན་རྣམས་
ངེས་པར་མཁྱེན་པར་མཛོད། དེ་ཡང་དཔེར་ན་སྤྲིན་དང་བྲལ་བའི་ཉི་མ་བཞིན་དུ་བྱིང་རྒོད་
ལ་སོགས་པའི་གློ་བུར་གྱི་སྒྲིབ་གཡོགས་བསལ་ནས་འཇོག་པ་དང་། ཁྱུང་ཆེན་མཁའ་ལ་
ལྡིང་བ་བཞིན་དུ་རན་པའི་མཚམས་ཀྱིས་འཇོག་པ་དང་། རྒྱ་མཚོ་ཆེན་པོའི་འཇིང་བཞིན་
དུ་ཁ་ཅུང་ཟད་གཡོས་ཀྱང་གཏིང་མི་གཡོ་བར་འཇོག་པ་དང་། བུ་ཆུང་ལྷ་ཁང་ལ་བལྟ་བ་



186
ཀེའུ་ཚང་ཕྱག་ཆེན་ཟིན་བྲིས།
བཞིན་དུ་ལས་དང་པོ་པས་ཐོག་མར་དམིགས་པ་འཆར་ཚུལ་རིགས་པས་ཚིམ་ནས་འཇོག་
པ་དང་། ནམ་མཁའ་ལ་བྱ་འཕུར་བའི་རྗེས་བཞིན་དུ་རྣམ་རྟོག་སྐྱེས་པའི་རྗེས་མེད་པར་
འཇོག་པ་དང་། རས་བལ་བརྡལ་བ་འཇམ་ཞིང་ལྷོད་པ་བཞིན་དུ་རྣམ་རྟོག་གི་རྩུབ་རེག་དང་
བྲལ་བར་འཇོག་པ་དང་བཅས་དྲུག་གོ །སྐྱོང་ཚུལ་གོང་བཞིན་དུ་བསྐྱངས་ན་འདི་རྣམས་
ཞོར་ལ་འབྱུང་གི་ཟུར་དུ་སྐྱོང་མི་དགོས། ངེད་རང་ཚོས་རེ་གཉིས་ཤེས་ཀྱང་སྔོན་མེད་པའི་
ཐ་སྙད་རེ་བྱེད། རྗེ་བླ་མས་ཐམས་ཅད་མཁྱེན་ན་ཡང་སྔོན་བྱོན་གྱི་དགོངས་པ་འགྲེལ་བའི་
ཐ་སྙད་ལས་མི་མཛད། བཞག་ཐབས་གསུམ་པའི་སྐབས་བཀའ་བརྒྱུད་པའི་འགའ་ཞིག་
གྲུབ་གཟིངས་ལ་དཔེར་བྱེད་པ་ནི་གྲུབ་ཆེན་གྱི་དགོངས་པ་མིན་ནོ། །འདི་དག་གི་སྡོམ་ནི་
མཚན་ལྡན་གྱི་བླ་མས་བྱིན་གྱིས་བརླབས་པའི་རང་སེམས་བཙལ་ནས་འཇོག་པའི་གེགས་
སེལ་བོགས་འདོན་རགས་རིམ་ཞིག་ཡིན་པས་ཞིབ་ཆ་ཞལ་ལས་ཤེས་པར་མཛོད། བཞི་
པ་གྲུབ་པ་འབྲས་དུས་ཀྱི་འཆར་ཚུལ་ལ་གཉིས། ངོས་གཟུང་བ་དང་། ངོ་སྤྲོད་པའོ། །དང་
པོ་ནི། བསྐྱངས་པ་ལས། །མཉམ་གཞག་ངོ་བོ་གང་གིས་ཀྱང་། །མ་སྒྲིབས་དྭངས་ཤིང་
གསལ་བ་དང་། གཟུགས་ཅན་གང་དུའང་མ་གྲུབ་པས། །སྟོང་སང་ནམ་མཁའ་ལྟ་བུ་
དང༌། །ཅི་ཡང་འཆར་པས་ཧྲིག་གེ་བ། །ཞེས་གསུངས། དེ་ལྟར་སྤྱིའི་སྐྱོང་ཚུལ་རྣམས་
ཁོང་དུ་ཆུད་ནས། འདི་ནས་བཤད་པའི་སོ་སོའི་སྐྱོང་ཚུལ་ཞལ་ཤེས་ལྟར་བསྐྱངས་པ་གནད་
དུ་སོང་བ་ལས། མཉམ་གཞག་གི་ངོ་བོ་དེ་ནི་གང་གིས་ཀྱང་མ་སྒྲིབས་པ་དྭངས་ཤིང་གསལ་
བ་དང༌། དེ་གཟུགས་ཅན་གང་དུ་ཡང་མ་གྲུབ་པས་སྟོང་སང་ནམ་མཁའ་ལྟ་བུ་དང་འདྲ་
བ་ལ། ཡུལ་དུ་ཅི་བྱུང་ཡང་འཆར་བས་ཧྲིག་གེ་བར་གནས་པ་ཞིག་ཡིན་པས། དེ་དུས་



ཀེའུ་ཚང་ཕྱག་ཆེན་ཟིན་བྲིས། 187
སུ་གང་ལ་ཡང་ཡིན་མིན་གྱི་ངོས་གཟུང་བྱེད་པའི་རྟོག་པ་དང་མ་བྲལ་ཡང་བྲལ་བའི་སེམས་
ཆིག་རྐྱང་གི་ཉམས་རགས་པ་ཞིག་འཆར་རོ། །སྤྱིར་ཡུལ་དང་ཡུལ་གྱི་ཁྱད་པར་གཉིས་
ཀྱི་ནང་ནས་ཡུལ་ཙམ་རིག་པ་སེམས་དང་ཡུལ་གྱི་ཁྱད་པར་རིག་པ་སེམས་བྱུང་ཡིན་པས།
འདིར་ཡང་དམིགས་བྱ་དམིགས་བྱེད་རྩེ་གཅིག་ཏུ་ཞུགས་པ་ཡིན། ཐོག་མེད་ནས་རང་
སེམས་གསལ་རིག་གི་ངོ་བོར་ཡོད་ཀྱང་། བར་དུ་རྣམ་རྟོག་གི་རྒྱུ་བ་རྒྱུན་མ་ཆད་པས་བསྒྲིབས་
ནས་རང་ལ་མངོན་སུམ་དུ་མི་འཆར། སེམས་གནས་གྲུབ་ཚེ་མ་སྒྲིབས་པར་འཆར་བས་
འདིར་མ་སྒྲིབས་དྭངས་ཤིང་གསལ་བ་དང་། ཞེས་གསུངས། རྩེ་གཅིག་པའི་སེམས་གནས་
དགུ་པ་འདི་ནི་དྲན་ཤེས་ནར་མར་མ་བསྟེན་ཡང་སེམས་མི་རྟོག་པར་རང་ཤུགས་ཀྱིས་འགྲོ་
ཞིང་སྤྱོད་ལ་ཐམས་ཅད་དང་འདྲེ་ཐུབ་པ་ལྟར་སྣང་ཡང་། ཤིན་སྦྱངས་མ་ཐོབ་ན་ད་དུང་
འདོད་སེམས་རྩེ་གཅིག་པ་ཡིན་པས་ཞི་གནས་རྗེས་མཐུན་པ་ཡིན་གྱི་དངོས་མིན་ནོ། །དེས་
ན་འདིར་མཉམ་གཞག་ངོ་བོ་ཞེས་གསུངས་པ་ཡང༌། མཉམ་གཞག་གི་སའི་རྗེས་མཐུན་
ཙམ་ནས་རྩིས་པའོ། །ལུས་སེམས་གཉིས་རང་རང་གི་དགེ་བའི་བྱ་བ་ལ་བཀོལ་དུ་མི་རུང་
བའི་ཆ་གཉིས་ནི་སོ་སོའི་གནས་ངན་ལེན་ཡིན་ལ། འདིར་དེ་གཉིས་དང་བྲལ་བས་ཤིན་
ཏུ་ལས་རུང་གི་ནང་གི་ལུས་སེམས་ཀྱི་ཆ་གཉིས་ནི་ཤིན་སྦྱངས་གཉིས་ཀྱི་ངོ་བོ་འོ། །དེ་ནི་
ཏིང་འཛིན་ཐོག་མ་རྙེད་པ་ནས་ཆ་ཕྲ་མོ་རེ་འབྱུང་ཡང་ཕྲ་བས་རིག་དཀའ་ལ། མཚན་ཉིད་
རྫོགས་ཤིང་བརྟག་པར་སླ་བའི་ཤིན་སྦྱངས་དེ་སྐྱེ་བའི་སྔ་ལྟས་ནི་ཀླད་པ་ལྕི་བེམ་པ་སྙམ་བྱེད་
པ་སྐྱེ་ཞིང་། མི་བདེ་བའི་ལྕི་བ་མིན་པ་ནི་དཔེར་ན་དགུན་དུས་སྐྲ་གཞར་ནས་མགོ་གྲང་མོར་
སོང་བ་ལ་ལག་པ་མེར་བསྲོས་ནས་གླན་པའི་ཉམས་ལྟ་བུ་འབྱུང་གསུངས། དེ་ཡང་ལུས་



188
ཀེའུ་ཚང་ཕྱག་ཆེན་ཟིན་བྲིས།
ཐོག་མར་ཆགས་པ་ན་སྙིང་ག་དང་སྤྱི་བོ་སྦྲེལ་ནས་ཆགས། ལུས་འཕེལ་བའི་རིམ་པས་སྤྱི་
བོ་གྱེན་དུ་སོང་བ་ཡིན་པས་སེམས་ཤིན་སྦྱངས་འདྲེན་པའི་སྤྱི་བོའི་རླུང་ལས་སུ་རུང་བ་ན་
དེ་ནས་རྟགས་གསལ་བར་བསྟན་པ་ཡིན། དེ་མ་ཐག་ཤིང་སྦྱངས་སྐྱེས་ནས་ལུས་ཤིན་སྦྱངས་
འདྲེན་པའི་རླུང་ལས་རུང་ལུས་ལ་ཁྱབ་པར་བརྒྱུས་པ་ན་ལུས་ཤིན་སྦྱོངས་སྐྱེ། དེ་ནས་ལུས་
ཤིན་སྦྱངས་ཀྱི་བདེ་བ་སྐྱེས་ནས་སེམས་ཤིན་སྦྱངས་ཀྱི་དགའ་བདེའི་ཉམས་ཆེན་པོ་འབྱུང་།
དེའི་རྗེས་སུ་དགའ་བ་ཆེན་པོས་བསྐྱོད་པའི་མ་ཞི་བ་དང་བྲལ་བའི་ཞི་གནས་བརྟན་པ་ཞིག་
ཐོབ་བོ། །ཤིན་སྦྱངས་ཐོབ་ལུགས་ཀྱི་གོ་རིམ་འདི་ལྟར་ཡིན་པ་དང་། འདི་ནས་ཉེར་བསྡོགས་
ཀྱིས་བསྡུས་པའི་ཉམས་གཞག་གི་ས་གསར་དུ་ཐོབ་པར་གསུངས་པ་དང་། གོང་དུ་འདོད་
སེམས་རྩེ་གཅིག་པ་ཤིན་སྦྱངས་ཀྱིས་ནམ་ཟིན་པ་ན་ཞི་གནས་ཐོབ་པར་གསུངས་པ་དང་།
ཡང་ཤིན་སྦྱངས་རྫོགས་པར་ཐོབ་མ་ཐོབ་ཀྱི་སྒོ་ནས་ཞི་གནས་གྲུབ་ཀྱང་ད་དུང་གོམས་པ་
ཆེན་པོ་མེད་ན། མཚན་མ་མེད་པ་དང༌། རྣམ་པར་རྟོག་མེད་པ་དང༌། ཉེ་བར་ཞི་བར་
འགྱུར་བ་གསུམ་མི་འབྱུང་བས། དེ་ལ་མཚན་མ་ནི་གཟུགས་སོགས་ཡུལ་ལྔའི་མཚན་མ་
ལྔ་དང་། དུག་གསུམ་གྱི་མཚན་མ་གསུམ་དང་། སྐྱེས་པ་བུད་མེད་ཀྱི་མཚན་མ་གཉིས་
ཏེ་བཅུ་ལ་བཤད་ཅིང་། བློ་ལ་མཚན་མ་སོགས་སྣང་ན་ཉེས་དམིགས་དྲན་ནས་རྗེས་སུ་མི་
འབྲང་བར་ཅི་ཡང་མི་བསམས་པར་འཇོག་པ་ལ་གོམས་ཤུགས་བསྐྱེད་པས། དེ་དག་གི་
སྣང་བ་མེད་པར་འགྱུར་ཚུལ་ནི། དང་པོར་མཚན་མ་སྣང་ཡང་རང་ཞིར་འགྲོ །དེ་ནས་
མཉམ་པར་བཞག་པ་ན་མཚན་མ་གང་ཡང་མི་འཆར་བར་སེམས་རིག་ཅིང་གསལ་བ་དང་
བདེ་སིང་ངེ་བ་ཙམ་གྱི་རྣམ་པ་འབའ་ཞིག་འཆར། དེ་ནས་ཅི་ཡང་མི་བསམས་པར་བཞག་



189
ཀེའུ་ཚང་ཕྱག་ཆེན་ཟིན་བྲིས།
པས་མྱོང་སྣང་དེ་ཡང་ཆུ་ལ་ཆུ་བུར་བྱུང་བ་ལྟར་ཡང་ཡང་སྐྱེ་ཞིང་སྐྱེ་ས་དེ་ཁར་མྱུར་དུ་ཐིམ་
པའི་ཉམས་འཆར། དེ་ནི་རྣམ་རྟོག་མེད་པར་འགྱུར་ཚུལ་ཡིན། ད་དུང་སྔར་ལྟར་བསྐྱངས་
པས་མྱོང་རིག་དང་བདེ་སྣང་དེ་ཉིད་ཆེད་དུ་བཀག་པ་མིན་པར་ཤར་མ་ཐག་ནས་ཤུན་པ་བུད་
པ་བཞིན་དུ། གཏང་མི་བཟོད་པར་རང་ཞི་རང་དག་ཏུ་འགྲོ་སྟེ། བདེ་བ་དང་མྱོང་རིག་
རྣམས་ཕྲ་རུ་སོང་བའོ། །དེའི་དུས་སུ་མཉམ་པར་བཞག་པའི་ཚེ་རང་ལུས་ལ་སོགས་པའི་
སྣང་བ་གང་ཡང་མི་འཆར་བས། ལུས་ལ་བརྟེན་པའི་མི་བདེ་བ་ལ་སོགས་པས་སེམས་གནས་
པའི་བར་ཆད་མི་བྱེད་པ་ཡིན། སེམས་ནི་ནམ་མཁའ་དང་དབྱེ་མེད་པར་སོང་བ་ལྟ་བུའི་
ཉམས་འཆར་ཞིང་། སྙིང་ཁའི་ཐད་དུ་རྒྱ་ཁབ་བསྒྲེང་བ་ལྟ་བུའི་སྔོ་རེང་དེའི་ཙམ་གྱི་འཆར་
ཚུལ་བཅས་ཡོད་ཀྱང་། རྗེས་ཀྱི་ཚེ་དེ་ལྟར་བྱུང་བ་མྱོང་སྟོབས་ཀྱིས་དྲན་པས་ཐ་སྙད་འདོགས་
ཀྱི་མཉམ་གཞག་རང་དུས་སུ་ངེས་པ་མིན་ནོ། །དེ་ལས་ལངས་པ་ན་ལུས་གློ་བུར་དུ་བྱུང་
བ་ལྟ་བུའི་ཉམས་འཆར་ཞིང་། ཞེ་སྡང་སོགས་རྣམ་རྟོག་སྐྱེས་པ་རྣམས་ཀྱང་སྔར་དང་ཡེ་
མི་འདྲ་བར་ཤུགས་ཞན་པ་དང་རྒྱུན་ཆེན་པོ་མཐུད་མི་ཐུབ་བོ། །དེ་འདྲའི་མཉམ་རྗེས་ཀྱི་
སྐབས་རྣམས་ནི་ཉེ་བར་ཞི་བར་འགྱུར་བའི་སྐབས་ཡིན་ཏེ། གསལ་ཉམས་ཆེ་བ་ལ་རྩིག་
པ་སོགས་ཀྱི་རྡུལ་ཕྲན་ཡང་གྲངས་འདྲེན་ཐུབ་པའི་ཚོད་དང་། གནས་ཆ་འཐུག་པས་གཉིད་
ཀྱི་ཚེ་ཡང་ཏིང་ངེ་འཛིན་དང་འདྲེས་པ་སྙམ་འབྱུང་ཞིང༌། རྨི་ལམ་གྱི་སྣང་ཚོད་དང་། ཉམས་
ཀྱི་འཆར་ཚོད་བྱས་ན་ཐིག་པར་འགྱུར་རོ། །འདི་དག་ནི་གཟུགས་ཅན་ལ་དམིགས་པ་ལས་
ཁྱད་ཞུགས་པའི་གཟུགས་མེད་སེམས་ལ་དམིགས་པའི་རྣམ་པར་མི་རྟོག་པ་ཆར་ཚུལ་ཉན་ །
སའི་དགོངས་པ་ལྟར་མཛད་པའོ། །གཉིས་པ་ངོ་སྤྲོད་ལ་གཉིས། ཕྱིན་ཅི་ལོག་པ་དང༌།



ཀེའུ་ཚང་ཕྱག་ཆེན་ཟིན་བྲིས།
190
མ་ལོག་པ་ཞལ་གྱིས་བཞེས་པའོ། །དང་པོ་ནི། དེ་ལྟར་སེམས་ཀྱི་ཆོས་ཉིད་ནི། །མངོན་
སུམ་ལྷག་གིས་མཐོང་མོད་ཀྱང་། །འདི་ཞེས་གཟུང་ཞིང་བསྟན་དུ་མེད། །གང་ཤར་འཛིན་
མེད་ལྷུག་པར་འཇོག །འདི་ནི་སངས་རྒྱས་སྦར་བཅངས་སུ། །གཏོད་པའི་གདམས་ངག་
ཡིན་ནོ་ཞེས། དེང་སང་གངས་རིའི་སྒོམ་ཆེན་པ། །ཕལ་ཆེར་དགོངས་པ་གཅིག་ཏི་སྒྲོག
ཅེས་གསུངས། དེ་ཡང་སོ་བུད་སྐྲ་དཀར་མང་བ་སོགས་རྒས་པའི་ཆོས་ཉིད་དུ་བྱེད་པ་བཞིན། །
གོང་གི་ཁྱད་ཆོས་དེ་ལྟར་ཡང་སེམས་ཀྱི་ཀུན་རྫོབ་པའི་ཆོས་ཉིད་དེ་ནི། མངོན་སུམ་དུ་དོན་
སྤྱི་ཙམ་ལས་ལྷག་གིས་མཐོང་མོད་ཀྱང་། རྣམ་པར་མི་རྟོག་པས་ན་མཉམ་གཞག་ཏུ་འདིའོ་
ཞེས་ངོས་གཟུང་མེད་པ་ཡིན་ཞིང་། རྗེས་ཐོབ་ཏུ་གཟུགས་ཅན་ལྟར་མྱོང་བ་གཞན་ལ་བསྟན་
དུ་མེད་པ་དང་། འདི་ཐོབ་ནས་གང་ཤར་འཛིན་པ་སྔར་ལྟར་མེད་པས་ལྷུག་པར་འཇོག་
པ་སོགས། ཕྱི་ནང་གཉིས་ཀའི་ཐུན་མོང་གི་གོང་མའི་ཡོན་ཏན་གྱི་སེམས་རྟེན་བྱེད་པའི་
ཞི་གནས་ཙམ་གྱི་ཁྱད་ཆོས་དེ་རྣམས་ཅུང་ཟད་ཅིག་མཐོང་བ་ན། སྤྲེའུས་གངས་རི་མ་མཐོང་། །
མར་དཀྲོག་གིས་མིག་ཕྱིད་ཟེར་བ་ལྟར་གྱུར་ནས། ཟབ་ཞི་སྤྲོས་བྲལ་སོགས་ཀྱི་བརྗོད་དོན་
གནས་ལུགས་མཐར་ཐུག་མངོན་སུམ་དུ་མཐོང་བར་འཇོག་ཅིང༌། ལྷག་པར་ལུས་སེམས་
ཤིན་སྦྱངས་ཀྱི་བདེ་བའང་། བླ་མེད་ཀྱི་རྫོགས་རིམ་མཐོན་པོའི་འཁྲུལ་གཞིར་སོང་ནས།
སྐྱོང་ཚུལ་འདི་དག་ནི་སངས་རྒྱས་སྦར་བཅངས་སུ་གཏོད་པའི་གདམས་ངག་ཡིན་ནོ་ཞེས།
དེང་སང་གསང་རིའི་ཁྲོད་ཀྱི་སྒོམ་ཆེན་པར་གྲགས་པ་ཆོས་རྒྱུས་ཆུང་བ་ཕལ་ཆེར་དགོངས་
པ་གཅིག་གིས་གཞན་ལ་སྒྲོགས་ཤིང༌། དེ་ཡང་ངེས་འབྱུང་བྱང་སེམས་ཀྱིས་ཟིན་ན་དུད་
འགྲོར་ཟན་ཆང་གཅིག་བྱིན་པའི་དགེ་རྩ་ཙམ་ཡང་ཐེག་པ་སོ་སོའི་ལམ་དུ་འགྱུར་བས། འདིར་



191
ཀེའུ་ཚང་ཕྱག་ཆེན་ཟིན་བྲིས།
ཡང་དེ་ལྟར་བསམས་ནས་ཟིན་བྱེད་ཀྱི་སྒོ་ནས་བཞག་ན་ཅུང་དྲག་མོད་ཀྱང་། འདིར་དེ་
ལྟར་མ་ཡིན་པར་ཏིང་འཛིན་ཁོ་རང་གི་ངོ་བོའི་སྒོ་ནས་ཡིན་ཚོད་དེ་ལྟར་སྨྲ་བ་ནི་ལོག་པ་སྟེ།
ཕྱི་ནང་གི་ཁྱད་པར་ཙམ་ཡང་མ་བྱེད་པ་དང་། འདི་ཙམ་གྱིས་ཆོག་པར་བཟུང་ནས་ལམ་
མི་འཚོལ་བ་དང༌། སངས་རྒྱས་གང་ལ་ཟེར་མ་ཤེས་པར་སྒྲུབ་སླ་བར་བཞག་པའི་ཕྱིར།
དེས་ན་རྣམ་པར་མི་རྟོག་པ་འདི་ཙམ་ནི་གནས་ལུགས་མཐར་ཐུག་མཐོང་བའི་ཕྱོགས་ནའང་
མེད་དོ། །འོ་ན་ཇི་ལྟར་ཡིན་ཞེ་ན། གཉིས་པ་ངོ་སྤྲོད་མ་ལོག་པ་ཞལ་གྱིས་བཞེས་པ་ནི།
དེ་ལྟ་མོད་ཀྱི་ཚུལ་འདི་ནི། །དང་པོའི་ལས་ཅན་སེམས་གནས་པ། །བསྒྲུབ་པའི་རྨད་བྱུང་
ཐབས་མཁས་དང༌། །སེམས་ཀྱི་ཀུན་རྫོབ་ངོ་སྤྲོད་ཚུལ། །ཡིན་ཞེས་ཆོས་ཀྱི་རྒྱལ་མཚན་
སྨྲ། །ཞེས་གསུངས། རྨོངས་ཚོད་ཀྱི་རྗེས་སུ་འབྲངས་ནས་གཞན་གྱིས་དེ་ལྟ་ཟེར་མོད་
ཀྱི། རང་ལུགས་སྐྱོང་ཚུལ་འདི་ཙམ་ནི་གོང་དུ་བཤད་པ་ལྟར་དམིགས་པ་ཁྱད་པར་ཅན་
སེམས་ལ་དམིགས་པ་དང་། གཞུང་དང་མཐུན་པའི་མན་ངག་གི་སྐྱོང་ཚུལ་ཡིན་པས་དང་
པོའི་ལས་ཅན་རྣམས་ཀྱི་སེམས་གནས་པ་སྒྲུབ་པའི་ཚུལ་རྨད་དུ་བྱུང་ཞིང་ཐབས་ལ་མཁས་
པ་དང་། སེམས་ཀྱི་ཀུན་རྫོབ་ཙམ་ངོ་སྤྲོད་ཚུལ་ཡིན་ཞེས། རྗེ་བླ་མའི་བཀའ་སྲོལ་ལ་བརྟེན་
ནས་བློ་བཟང་ཆོས་ཀྱི་རྒྱལ་མཚན་བདག་གིས་རྒྱུ་མཚན་ཡང་དག་མཐོང་བས་སྨྲ་བ་སྟེ་དམ་
བཅའོ། །ཞེས་པའི་དོན་ཡིན་ནོ། །འདིར་སེམས་ཀྱི་ཀུན་རྫོབ་ཙམ་ཞེས་པ་གསལ་རིག་
ཙམ་ལ་བྱེད་ཀྱི། སེམས་ཀུན་རྫོབ་ཙམ་དུ་ངེས་པ་ལ་ནི་སེམས་བདེན་སྟོང་དུ་ངེས་པ་སྔོན་
དུ་འགྲོ་དགོས་པ་ལམ་རིམ་ཆེ་ཆུང་སོགས་ལས་གསུངས་པ་ལྟར་ཤེས་པ་གལ་ཆེའོ། །གཉིས་
པ་ཡུལ་ཆོས་ཉིད་ངོ་སྤྲོད་ཚུལ་ལ་གཉིས། བཤད་པར་དམ་བཅའ་བ་དང༌། སྒྲུབ་པས་ཉམས་



ཀེའུ་ཚང་ཕྱག་ཆེན་ཟིན་བྲིས།
192
སུ་ལེན་ཚལ་ལོ། །དང་པོ་ནི། ད་ནི་སེམས་ཀྱི་ཆོས་ཉིད་ལ། །ངོ་སྤྲོད་ཇི་ལྟར་བྱ་བའི་
ཚུལ། །སངས་རྒྱས་རྣམས་ཀྱི་ཡེ་ཤེས་ཀུན། །ངུར་སྨྲིག་འཛིན་པའི་ཚུལ་བཟུང་ནས། །བདག་
བློ་རྨོངས་པའི་མུན་སེལ་བའི། །རྩ་བའི་བླ་མའི་ཞལ་གདམས་དགོད། །ཅེས་གསུངས།
ད་ནི་ཞེས་པ་མཚམས་སྦྱར་དང་སྔར་གྱི་ཞི་གནས་ཙམ་དང་མི་འདྲ་བའི་ཕྱག་ཆེན་དངོས་
སྟོན་པའི་དོན་ཡང་ཡིན་ལ། དེ་གང་ཡིན་སྙམ་ན་སེམས་ངོ་འཕྲོད་པའི་སྒོམ་ཐོག་ནས་སྟོང་
གཞི་སེམས་ཀྱི་ཆོས་ཉིད་ལ་ངོ་སྤྲོད་པ་འདི་ཡིན་ཞིང་། དེ་ཇི་ལྟར་བྱ་བའི་ཚུལ་ནི། ཕྱོགས་
བཅུའི་སངས་རྒྱས་རྣམས་ཀྱི་ཡེ་ཤེས་ཀུན་འདུས་པའི་བདག་ཉིད་དེང་འདིར་གསུམ་ལྡན་ངུར་
སྨྲིག་འཛིན་པའི་དགེ་སློང་གི་ཚུལ་བཟུང་ནས་ཐུན་མོང་བའི་སྣང་ངོར་པཎ་ཆེན་བདག་གི་
བློ་རྨོངས་མ་རིག་པའི་མུན་པ་སེལ་བའི་སྒྲོན་མེ་ལེགས་ཚོགས་ཀུན་གྱི་རྩ་བའི་བླ་མ་མཁས་
གྲུབ་སངས་རྒྱས་ཡེ་ཤེས་ཞེས་མཚན་དོན་དང་མཐུན་པ་དེའི་ཞལ་ལས་བྱུང་བའི་དབེན་ས་
སྙན་བརྒྱུད་ཀྱི་གདམས་པ་སྔར་དུས་དབང་གིས་ཡི་གེར་མ་འཁོད་པ་པཎ་ཆེན་བདག་གིས་
འདིར་མྱོང་ཁྲིད་ཀྱི་སྒོ་ནས་ཡི་གེར་དགོད་པར་བྱའོ་ཞེས་པའི་དོན་ཡིན་པ་ནི་རྩ་ཚིག་གི་མཛད་
བྱང་དུ་གསལ་བ་བཞིན་ནོ། །གཞུང་འདིར་བཤད་པར་དམ་བཅའ་བ་ལན་གསུམ་བྱུང་ཡང་།
དང་པོ་ནི་ཕྱག་ཆེན་གྱི་གདམས་པ་སྤྱི་སྟོན་པའི་དམ་བཅའ་དང༌། གཉིས་པ་ནི་ཡུལ་ཅན་
སེམས་ངོ་སྤྲོད་པའི་དམ་བཅའ་དང་། གསུམ་པ་ནི་ཡུལ་ཆོས་ཉིད་ངོ་སྤྲོད་ཀྱི་ཕྱག་ཆེན་དངོས་
སྟོན་པའི་དམ་བཅའ་ཡིན་པས་ཟློས་སྐྱོན་མེད་དེ། རང་འགྲེལ་ལས། དམ་འཆའ་ཚུལ་
མི་འདྲ་བས་སྔོན་མ་རྣམས་དང་ཟློས་པའི་སྐྱོན་མེད་དོ་ཞེས་གསུངས། དམ་བཅའ་ཕྱི་མའི་
སྐབས་འདིར་ནི་ཞི་ལྷག་གི་ཚིག་དོན་གཉིས་ཀའི་མཚམས་མ་ནོར་བར་ངོས་ཟིན་པའི་དགོས་



ཀེའུ་ཚང་ཕྱག་ཆེན་ཟིན་བྲིས།
193
པ་ཡང་ཡོད་དོ། །དེས་ན་སྟོང་ཉིད་ཀྱི་ལྟ་བ་ནི་གྲོལ་བྱེད་ཀྱི་ལམ་དངོས་ཡིན་པས་ཕྱག་ཆེན་
གྱི་དངོས་གཞི་དང༌། སྒོམ་པ་ཞི་གནས་ཙམ་ནི་ལྟ་བ་འཚོལ་བའི་ཐབས་སམ་ལྟ་བའི་བོགས་
འདོན་གྱི་ཡན་ལག་ཙམ་ཡིན་པས་ཕྱག་ཆེན་གྱི་དངོས་གཞི་མིན་ཡང་། གོང་དུ་འདི་ལ་སྦྱོར་
དངོས་མཇུག་གསུམ་ལས་ཞེས་པའི་སྐབས་ཞི་གནས་དངོས་གཞིར་གསུངས་པ་ནི་སེམས་
དམིགས་ཀྱི་ཞི་གནས་ཙམ་ཕྱག་ཆེན་དུ་འདོད་པའི་གཞན་ཕྱོགས་པ་རྣམས་རྗེས་སུ་བཟུང་
བའི་ཕྱིར་དང་། རང་ལུགས་ལ་ཡང་ཞི་གནས་དེས་སེམས་ཀྱི་ཆོས་ཉིད་ལ་དམིགས་ནས་
ཞི་ལྷག་ཟུང་འགྲེལ་བསྒོམ་པའི་དབང་དུ་བྱས་པའོ། །དེ་ཡང་རང་འགྲེལ་དང་བསྟུན་ན་
གདུལ་བྱའི་དབང་གིས་ཆོས་ཉིད་འདི་ལ་སྤྱིར་དམ་པ་རྣམས་ཀྱིས་ངོ་སྤྲོད་ཚུལ་གྱི་དབྱེ་བ་
བྱས་པ་མང་ཡང་། འདིར་དེ་དག་གི་སྙིང་པོ་དྲིལ་ནས་བསྟན་པར་གསུངས་པས། དེ་ནི་
མཐའ་གཉིས་རྣམ་པར་གཅོད་པའི་ཚུལ་གཞན་དང་མི་འདྲ་བས་དབུ་མའི་ལམ་ཇི་བཞིན་
གསལ་བར་སྟོན་པ་རྗེ་འཇམ་དཔལ་སྙིང་པོའི་བཀའ་སྲོལ་འདི་ཡིན། དེ་ཡང་ཉམས་མགུར་
ལས། བསམ་གཏན་སེམས་ལ་དབང་བསྒྱུར་རྒྱལ་པོ་སྟེ། བཞག་ན་གཡོ་མེད་རི་ཡི་དབང་
པོ་བཞིན། བཏང་ན་དགེ་བའི་དམགིས་པ་ཀུན་ལ་འཇུག ལུས་སེམས་ལས་སུ་རུང་བའི་
བདེ་ཆེན་འདྲེན། །དེ་ལྟར་ཤེས་ནས་རྣལ་འབྱོར་དབང་པོ་རྣམས། །རྣམ་གཡེང་དགྲ་འཇོམས་
ཏིང་འཛིན་རྒྱུན་དུ་བསྟེན། །ཞེས་གསུངས་པ་ལྟར་གྱི་ཏིང་འཛིན་གྲུབ་ནས་ད་ནི་དེས་ཆོག་
ཟེར་བ་ལྟ་བུ་དུས་རྒྱུན་དུ་སེམས་དམིགས་པ་གཅིག་ལ་བཏགས་ནས་འཇོག་པས་ནི། ཞི་
གནས་ཀྱི་དགོས་པའི་གཙོ་བོ་སོ་སོར་རྟོག་པའི་ཤེས་རབ་ཀྱིས་ཆོས་ཀྱི་རྣམས་གྲངས་ཀྱི་སྒོ་
ཕྱེ་ནས་སེམས་བཏང་ན་བཏང་ས་ལས་གཞན་པའི་ཕྱོགས་སུ་མི་འགྲོ་བར་དགེ་བའི་དམིགས་



ཀེའུ་ཚང་ཕྱག་ཆེན་ཟིན་བྲིས།
194
པ་ཀུན་ལ་ཐོགས་པ་མེད་པར་འཇུག་པ་སོགས་མ་ཤེས་པས་དགེ་སྦྱོར་ལ་བོགས་ཤིན་ཏུ་ཆུང་
བ་ཡིན་ཞིང་། ཁྱད་པར་དུ་ཡང་བདག་མེད་པའི་དོན་ལ་ནུས་པ་ཡོད་ཚད་ཀྱིས་དཔྱད་ནས་
སྐྱོང་བའི་ཇི་ལྟ་བ་ལ་དམིགས་པའི་ལྷག་མཐོང་མེད་མི་རུང་བར་ཤེས་བཞིན་དུ་མི་བསྒོམ་
པ་ནི། བསམ་བཞིན་སྲིད་པ་བཟུང་བའི་སེམས་དཔའ་ཆེན་པོ་རྣམས་ཀྱི་མཛད་པ་ལས་ངེས་
པར་རྒྱབ་ཀྱིས་ཕྱོགས་པར་མ་ཟད། རང་ཉིད་སྲིད་པ་མཐའ་དག་ལས་ཉིན་མཚན་ཀུན་ཏུ་
ཐར་པར་འདོད་པའི་ཐེག་པ་དམན་པ་ཙམ་གྱི་ལམ་ལས་ཀྱང་རིང་དུ་གོལ་ཞིང༌། མདོར་
ན་འཁོར་བའི་ས་བོན་སྤེལ་བ་ལ་མཆོག་ཏུ་གཅེས་པའི་ཡ་ང་བ་མ་སྤངས་པ་ཞིག་གོ །དེ་
ལྟར་སྒོམ་ཐོག་ནས་ལྟ་བ་འཚོལ་དགོས་པར་མ་ཟད། ལྟ་བ་སྔོན་དུ་རྙེད་པས་ནི། དེའི་ཡན་
ལག་ཏུ་དམིགས་པ་གཞན་ཡང་མི་རྒྱུད་པར་ལྟ་བ་དེ་ཁའི་ཐོག་ནས་སྒོམ་པ་ཞི་གནས་འཚོལ་
བ་ལ་ཤིན་ཏུ་བསྒྲིམས་པར་རིགས་ཏེ། ཡང་ཉམས་མགུར་ལས། རྩེ་གཅིག་བསམ་གཏན་
ཙམ་ལ་འཁོར་བ་ཡི། རྩ་བ་གཅོད་པའི་ནུས་པ་མ་མཐོང་ཞིང་། ཞི་གནས་ལམ་དང་བྲལ་
བའི་ཤེས་རབ་ཀྱིས། །ཇི་ཙམ་དཔྱད་ཀྱང་ཉོན་མོངས་མི་ལྡོག་པས། །ཡིན་ལུགས་ཕུ་ཐག་
ཆོད་པའི་ཤེས་རབ་དེ། །གཡོ་མེད་ཞི་གནས་རྟ་ལ་སྐྱོན་ནས་ནི། མཐའ་བྲལ་དབུ་མའི་
རིག་པའི་མཚོན་རྣོན་གྱིས། །མཐར་འཛིན་དམིགས་གཏད་ཐམས་ཅད་འཇིག་བྱེད་པའི།
ཚུལ་བཞིན་དཔྱོད་པའི་ཡངས་པའི་ཤེས་རབ་ཀྱིས། །དེ་ཉིད་རྟོགས་པའི་བློ་གྲོས་རྒྱས་པར་
མཛད། །ཅེས་གསུངས། དེ་ཡར་སྔ་རྩེ་གཅིག་ཏུ་བསྒོམས་པས་ཏིང་འཛིན་འགྲུབ་པར་
འགྱུར་བ་སྨོས་ཅི་དགོས། ད་ནི་སོ་སོར་དཔྱོད་པ་ཡིས་ཀྱང་ཡིན་ལུགས་སྟོང་པ་ཉིད་ལ་གཡོ་
མེད་ཤིན་ཏུ་བརྟན་པར་གནས་པའི་ཏིང་ངེ་འཛིན་བསྐྱེད་པར་མཐོང་ནས་སྔོན་གྱི་ཞི་གནས་



195
ཀེའུ་ཚང་ཕྱག་ཆེན་ཟིན་བྲིས།
དང་། རྗེས་ཀྱི་ལྷག་མཐོང་གཉིས་དུས་གཅིག་ཏུ་ཟུང་འབྲེལ་བསྒྲུབ་པ་ལ་བརྩོན་པ་རྣམས་
ནི་ཤིན་ཏུ་ཡ་མཚན་ཏེ། ཡང་། རྩེ་གཅིག་གོམས་པས་ཏིང་འཛིན་འགྲུབ་པ་ནི། །སྨོས་
པར་ཅི་འཚལ་ཚུལ་བཞིན་དཔྱོད་པ་ཡི། །སོ་སོར་རྟོག་པ་ཡིས་ཀྱང་ཡིན་ལུགས་ལ། །གཡོ་
ཆེད་ཤིན་ཏུ་བརྟན་པར་གནས་པ་ཡི། །ཏིང་འཛིན་བསྐྱེད་པར་མཐོང་ནས་ཞི་ལྷག་གཉིས།
ཟུང་འབྲེལ་བསྒྲུབ་ལ་བརྩོན་རྣམས་ཡ་མཚན་ནོ། །ཞེས་གསུངས་སོ། །དེས་ན་རང་ཅག་
འདིར་ཚོགས་རྣམས་ཀྱང་གནས་ལུགས་རྟོགས་པའི་ཞི་ལྷག་ཟུང་འབྲེལ་བསྒྲུབ་པ་ལ་བརྩོན་
མིན་གང་ལྟར་ཡང༌། ད་ལམ་ལན་ཅིག་འཆད་ཅིང་ཉན་པ་ནི་ཤིན་ཏུ་ཡིད་སྤྲོ་བར་རིགས་
ཏེ། རྡོ་རྗེ་གཅོད་པ་ལས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ཇི་
སྙམ་དུ་སེམས། གངྒཱའི་ཀླུང་གི་བྱེ་མ་ཇི་སྙེད་པ་གངྒཱའི་ཀླུང་ཡང་དེ་སྙེད་ཁོ་ནར་གྱུར་ལ།
དེ་དག་གི་བྱེ་མ་གང་ཡིན་པ་དེ་དག་མང་བ་ཡིན་སྙམ་མམ། རབ་འབྱོར་གྱིས་གསོལ་པ།
བཅོམ་ལྡན་འདས་གངྒའི་ཀླུང་དེ་དག་ཉིད་ཀྱང་མང་ལགས་ན། དེ་དག་གི་བྱེ་མ་ལྟ་སྨོས་
ཀྱང་ཅི་འཚལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཁྱོད་མོས་པར་བྱའོ།
ཁྱོད་ཀྱིས་ཁོང་དུ་ཆུད་པར་བྱའོ། །གངྒཱའི་ཀླུང་དེ་དག་གི་བྱེ་མ་ཇི་སྙེད་པ་དེ་སྙེད་ཀྱི་འཇིག་
རྟེན་གྱི་ཁམས་ན་སྐྱེས་པའམ། བུད་མེད་ལ་ལ་ཞིག་གིས་རིན་པོ་ཆེན་སྣ་བདུན་གྱིས་རབ་
ཏུ་གང་བར་བྱས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་
རྒྱས་རྣམས་ལ་སྦྱིན་པ་བྱིན་ན། རབ་འབྱོར་འདི་ཇི་སྙམ་དུ་སེམས། སྐྱེས་པའམ་བུད་མེད་
དེ་གཞི་དེ་ལས་བསོད་ནམས་མང་དུ་བསྐྱེད་སྙམ་མམ། རབ་འབྱོར་གྱིས་གསོལ་པ། བཅོམ་
ལྡན་འདས་མང་ལགས་སོ། །བདེ་བར་གཤེགས་པ་མང་ལགས་སོ། །སྐྱེས་པའམ་བུད



196
ཀེའུ་ཚང་ཕྱག་ཆེན་ཟིན་བྲིས།
མེད་དེ་གཞི་དེ་ལས་བསོད་ནམས་མང་དུ་བསྐྱེད་པ་ལགས་སོ། །བཅོམ་ལྡན་འདས་ཀྱིས་
བཀའ་སྩལ་པ། རབ་འབྱོར་གང་གིས་འཇོག་རྟེན་གྱི་ཁམས་དེ་སྙེད་རིན་པོ་ཆེ་སྣ་བདུན་
གྱིས་རབ་ཏུ་གང་བར་བྱས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྣམས་ལ་སྦྱིན་པ་བྱིན་པ་བས། གང་གིས་ཆོས་ཀྱི་རྣམ་གྲངས་འདི་ལས་
ཐ་ན་ཚིག་བཞི་པའི་ཚིགས་སུ་བཅད་པ་ཙམ་བཟུང་ནས། གཞན་དག་ལ་ཡང་དག་པར་
རབ་ཏུ་བཤད་དེ་ཡང་དག་པར་རབ་ཏུ་བསྟན་ན། དེ་ཉིད་གཞི་དེ་ལས་བསོད་ནམས་ཆེས་
མང་དུ་གྲངས་མེད་དཔག་ཏུ་མེད་པ་བསྐྱེད་དོ། །ཞེས་གསུངས་པས་ཀྱང་། སྟོན་པ་ལ་
ཡིད་ཆེས་པ་ཡོད་ན་ཚིམ་པར་འགྱུར། ཉམ་པའི་སྣོད་ཀྱང་འཇུག་པ་ལས། སོ་སོ་སྐྱེ་བོའི་
དུས་ནའང་སྟོང་པ་ཉིད་ཐོས་ནས། །ནང་དུ་རབ་ཏུ་དགའ་བ་ཡང་དང་ཡང་དུ་འབྱུང་། །རབ་
ཏུ་དགའ་བ་ལས་བྱུང་མཆི་མས་མིག་བརླན་ཞིང༌། །ལུས་ཀྱི་བ་སྤུ་ལྡང་བར་འགྱུར་བ་གང་
ཡིན་པ། །དེ་ལ་རྫོགས་པའི་སངས་རྒྱས་བློ་ཡི་ས་བོན་ཡོད། །དེ་ཉིད་ཉེ་བར་བསྟན་པའི་
སྣོད་ནི་དེ་ཡིན་ཏེ། །དེ་ལ་དམ་པའི་དོན་གྱི་བདེན་པ་བསྟན་པར་བྱ། །དེ་ལ་དེ་ཡི་རྗེས་
སུ་འགྲོ་བའི་ཡོན་ཏན་འབྱུང་། ཞེས་གསུངས་པ་ལྟར་གྱི་ཕྱིའི་ལུས་ཀྱི་མཚན་མ་དེ་རྣམས་
ཀྱང་སྟོང་ཉིད་ཀྱི་གཏམ་ཕྱིན་ཅི་མ་ལོག་པ་ཐོས་པ་དང་། ཐོས་དོན་གོ་བོ་གཉིས་ཚོགས་ནས་
བྱུང་ན་སྣོད་ལྡན་གྱི་རྟགས་མི་འཁྲུལ་བ་ཡིན་གྱི། དོན་མི་གོ་བ་དང་། གོ་ཡང་ཕྱིའི་མཚན་
མ་དེ་རྣམས་མི་སྐྱེ་ན་རེ་ཞིག་ཟབ་མོའི་སྣོད་དུ་མ་ངེས་པར་འཇུག་ཊཱིཀ་ཏུ་གསུངས་འདུག་
པས། ད་ལྟ་ནི་ཁྱེད་ཉན་པ་པོ་རྣམས་ལྟ་ཅི། བདག་འཆད་པ་པོ་རང་ལའང་འདི་འདྲའི་
རྟགས་དང་ལྡན་པ་དཀའ་ཞིང་། ལྷག་པར་དེང་དུས་བདག་འདྲ་བ་ཐམས་ཅད་ནི་ཐོག་མེད་



197
197
ཀེའུ་ཚང་ཕྱག་ཆེན་ཟིན་བྲིས།
ནས་སྡུག་ལས་རྒྱུན་མི་འཆད་དུབྱས་པས་ད་དུང་མ་ཚིམ་པར། ལུས་མཆོག་ལན་ཅིག་རྙེད་
པ་འདི་ལ་ཡང་འཇིག་རྟེན་འདིའི་བྱ་བཞག་ལེགས་ཉེས་ཧ་ལས་པ་ཞིག་མཐོང་ཞིང་ཐོས་ན།
མིག་གི་མཆི་མ་དང་ལུས་ཀྱི་སྤུ་ལྡང་གིས་ཀྱང་མི་ཚད་པའི་རྟགས་མཚན་མང་པོ་འདོན་པ་
ལས་མ་འདས་པས། ཟབ་མོ་སྟོན་པའི་ཡུལ་ལས་འདས་ཀྱང་། ད་ལམ་ནི་ཆོས་འདི་མི་
མོས་ནས་སྤོང་བ་དང་། མོས་པ་ལྟར་སྣང་ཡོད་ཀྱང་རིགས་པས་རྒྱུ་འབྲས་ཐམས་ཅད་བཀག་
པར་གོ་བའི་སྣོད་མི་རུང་གི་སྐྱོན་ཅན་གཉིས་དང་བྲལ་བའི་དབང་དུ་བྱས་ཤིང་། ལྷག་པར་
འཇུག་ཊཱིཀ་ལས། མོས་པ་ཡོད་པའི་ཇི་ལྟ་བ་བཞིན་མི་གོ་བ་ལ་ཡང་། རྟེན་འབྲེལ་གྱི་ངེས་
པ་ལ་མི་གནོད་པའི་ཐབས་བྱས་ནས་བཤད་པར་བྱའོ་ཞེས་དང་། བླ་མ་དམ་པའི་བསྒོ་བ་
ལས་མི་འདའ་ན། སྟོང་ཉིད་རྟོགས་པའི་རིགས་ནུས་མང་པོ་གསར་དུ་འཇོག་པའི་སྣོད་དུ་
རུང་ངོ་ཞེས་གསུངས་པ་ལྟར། བླ་མའི་བཀའ་བསྒྲུབ་དང༌། ཆོས་ཟབ་མོ་ལ་མོས་པ་ཆེ་
བའི་ཀུན་སློང་མ་མཐའ་རེ་ངེས་པར་མཛད་དགོས། དེ་ལྟར་སྣང་ལྡན་ལ་ཟབ་མོ་བསྟན་
ན་ཉེན་མེད་པར་མ་ཟད། སྐྱེ་བ་གཞན་དུ་ཡང་ལྟ་བ་དེ་དང་བྲལ་གྱིས་དོགས་ནས་ཟབ་མོ་
ཐོས་པ་དེའི་རྗེས་འགྲོའི་ཡོན་ཏན་རྒྱ་ཆེ་བ་འདི་ལྟར་རང་ཤུགས་ཀྱིས་བསྒྲུབ་པ་འབྱུང་སྟེ།
འཇུག་པ་ལས། རྟག་ཏུ་ཚུལ་ཁྲིམས་ཡང་དག་བླངས་ནས་གནས་པར་འགྱུར། །སྦྱིན་པ་
གཏོང་བར་འགྱུར་ཞིང་སྙིང་རྗེ་བསྟེན་པར་བྱེད། །བཟོད་པ་སྒོམ་བྱེད་དེ་ཡི་དགེ་བ་བྱང་
ཆུབ་ཏུ། །འགྲོ་བ་སྒྲོལ་བར་བྱ་ཕྱིར་ཡོངས་སུ་བསྔོ་བྱེད་ཅིང་། རྫོགས་པའི་བྱང་ཆུབ་སེམས་
དཔའ་རྣམས་ལ་གུས་པར་བྱེད། ཅེས་གསུངས་པ་ལྟར། ཟབ་མོའི་ཆོས་ཇི་ཙམ་ཐོས་ཤིང་
བསམ་པ་ཙམ་གྱིས་རྒྱ་ཆེ་བའི་ཕྱོགས་རྣམས་སྔར་ལས་ཀྱང་ལྷག་པར་སྐྱོང་བ་ཞིག་ཡོང་ཡང་



ཀེའུ་ཚང་ཕྱག་ཆེན་ཟིན་བྲིས།
198
ཡོང་ལ། བྱུང་ན་གོ་བ་གནད་དུ་སོང་བའི་རྟགས་མ་ནོར་བ་ཡིན། འདིར་སེམས་ཀྱི་ཆོས་
ཉིད་ལ་ངོ་སྤྲོད་བྱེད་པར་གསུངས་པ་དང༌། རྒྱ་བོད་ཀྱི་མཁས་གྲུབ་མང་པོས་སེམས་ཆོས་
ཐམས་ཅད་ཀྱི་རྩ་བ་ལྟ་བུར་གསུངས་པ་མང་པོ་མཐོང་ནས། ཆོས་ཐམས་ཅད་སེམས་ཡིན་
ཟེར་བ་དང་། སེམས་ལས་གཞན་པའི་ཆོས་མེད་ཟེར་བ་ལ་ངོ་ཡང་མི་ཚ་བར་ལྟ་བ་མཐོན་
པོར་བྱེད་པ་མང་ཡང་། དེ་འདྲ་ཕལ་ཆེར་ནི་ཚིག་སྐྱོན་ཙམ་མིན་པའི་བློ་ལ་དོན་གྱི་འཆར་
ཚུལ་རང་མ་ལེགས་པའི་རྟགས་ཡིན་ཏེ། ལྟ་བ་ལ་དབུ་སེམས་ཀྱི་ལྟ་བ་མཆོག་ཡིན་ཞིང་།
དེ་འདྲ་དབུ་སེམས་ཀྱི་སློབ་དཔོན་སུས་ཀྱང་མ་གསུངས། ཁྱད་པར་སེམས་ཙམ་པ་དང་
མཐུན་པ་ལ་ནི། མ་མཐའ་འདི་ཙམ་བློ་ལ་འཆར་དགོས་ཏེ། འཇུག་པ་ལས། གཟུང་བ་
མེད་པར་འཛིན་པ་མ་མཐོང་ཞིང༌། །སྲིད་གསུམ་རྣམ་ཤེས་ཙམ་དུ་རབ་རྟོགས་པས། ཤེས་
རབ་ལ་གནས་བྱང་ཆུབ་སེམས་དཔའ་དེས། །རྣམ་ཤེས་ཙམ་དུ་དེ་ཉིད་རྟོགས་པར་འགྱུར།
ཇི་ལྟར་རླུང་གིས་བསྐུལ་བའི་རྒྱ་མཚོ་ནི། །ཆེ་ལས་ཆུ་རླབས་འབྱུང་བ་དེ་བཞིན་དུ། །ཀུན་
གྱི་ས་བོན་ཀུན་གཞི་ཞེས་བྱ་ལས། །རང་གི་ནུས་པས་རྣམ་ཤེས་ཙམ་ཞིག་འབྱུང༌། །ཞེས་
གསུངས་པ་ལྟར། སེམས་ལ་རང་ལས་རྫས་གཞན་གྱི་གཟུང་བ་མེད་པར་དེར་འཛིན་པར་
བྱེད་པ་མ་མཐོང་ཞིང༌། སྲིད་པ་ཁམས་གསུམ་རྣམ་ཤེས་ཙམ་དུ་རབ་ཏུ་རྟོགས་པས་ཏེ།
གཉིས་སྟོང་གི་དེ་ཁོ་ན་ཉིད་ལ་ཡུན་རིང་གོམས་པར་བྱས་ན། ཤེས་རབ་ཀྱི་ཕར་ཕྱིན་ལྷག་
པ་ལ་གནས་པའི་བྱང་སེམས་ས་དྲུག་པ་བ་དེས། ཕྱི་དོན་མེད་པར་རྣམ་ཤེས་ཀྱང་རྟེན་འབྱུང་
ཙམ་དུ་རྟོགས་པའི་ཕྱིར་ན། རྣམ་ཤེས་ཙམ་དུ་དེ་ཉིད་རྟོགས་པས་ནི་ལུགས་འདིའི་སྟོང་
ཉིད་རྟོགས་ཚུལ་ཐུན་མོང་མ་ཡིན་པའོ། །ཕྱི་རོལ་མེད་པར་དེའི་རྣམ་པ་ཅན་གྱིས་སེམས་



ཀེའུ་ཚང་ཕྱག་ཆེན་ཟིན་བྲིས། 199
ཙམ་ཇི་ལྟར་སྐྱེ་བར་འགྱུར་ཞེ་ན། དཔེར་ན་རྒྱ་མཚོ་ཆེན་པོ་རླུང་གིས་བསྐུལ་བ་ལས་ཆུ་
རླབས་འབྱུང་བ་དེ་བཞིན་དུ། ཕྱི་ནང་གི་དངོས་པོ་ཀུན་གྱི་ས་བོན་ཐམས་ཅད་པ་ཀུན་གཞི་
ཞེས་བྱ་བ་ལས། ཆགས་སོགས་དང༌། དད་སོགས་འགག་བཞིན་པས་རང་འདྲའི་ནུས་
པ་ཀུན་གཞི་དེ་ལ་བཞག་པའི་བག་ཆགས་སྨིན་པ་ལས་དེར་འཛིན་གྱི་རྣམ་ཤེས་ཙམ་ཞིག་
འབྱུང་བ་ལ། བྱིས་པ་རྣམས་གཟུང་འཛིན་ཕྱི་ནང་དུ་རྒྱང་ཆད་པར་འཛིན་པས་འཁོར་གྱི།
རྣམ་ཤེས་ལས་རྫས་ཐ་དད་པའི་གཟུང་བ་མེད་པར་གོམས་ན་གྲོལ་བར་འགྱུར་རོ། །ཞེས་
པའི་དོན་ཡིན། དེས་ན་གོ་སླ་བར་བྱེད་ན་ཕྱི་རོལ་གྱི་སྣང་བ་ཐམས་ཅད་རང་དང་མཐུན་
པའི་ནང་གི་ས་བོན་རེ་ལ་རག་ལས། ས་བོན་དེ་ཐམས་ཅད་འཛིན་མཁན་གྱི་རྣམ་ཤེས་དེ་
ཚོགས་དྲུག་ལས་ཟུར་དུ་ཀུན་གཞིའི་རྣམ་ཤེས་ཡིན་ཞེས་གསུངས། ཐལ་འགྱུར་བའི་སྐབས་
འདིར་ཀུན་གཞི་འདི་ལྟར་ཞལ་གྱིས་མི་བཞེས་ཀྱང་། མདོ་གཞན་ནས་ཀུན་གཞི་འདི་ལྟར་
གསུངས་པའི་དགོས་པ་ནི། དབང་ཕྱུག་ལ་སོགས་པ་འཇིག་རྟེན་གྱི་བྱེད་པ་པོར་སྨྲ་བའི་མུ་
སྟེགས་ཀྱི་ལྟ་བ་ལ་ཡུན་རིང་པོར་གོམས་པའི་འགྲོ་བ་མང་པོ་ཁ་དྲང་པའི་ཕྱིར་དུ་ཡིན་ཞིང་།
དགོངས་གཞི་ཡང་ཆོས་ཀུན་ལ་ཁྱབ་པའི་སྟོང་ཉིད་ལ་དགོངས་པར་གསུངས་པས་སྟོང་ཉིད་
ལ་ཀུན་གཞིའི་མིང་འདོགས་པ་འཐད་ཅིང་། གཞུང་ཆེ་བ་འགའ་ཞིག་ཏུ་སྐབས་ཐོབ་ཀྱིས་
སེམས་གསལ་རིག་ཙམ་ལ་ཀུན་གཞིའི་མིང་གིས་གསུངས་པ་ཡང་བྱུང་ངོ༌། །སྣོད་ཀྱི་འཇིག་
རྟེན་ལ་སོགས་པ་ཕྱིའི་དངོས་པོར་བཞེད་པས་སེམས་ཙམ་པའི་ལུགས་ལ་གཟུགས་སོགས་
རང་ཅག་ལ་སྣང་བ་འདི་དག་མེད་པར་བཞེད་པ་དང་། ཡོད་ཀྱང་སེམས་ཡིན་པར་བཞེད་
པ་གཏན་ནས་མིན། འདི་དག་ལ་དཔྱད་ཤེས་ན་ཐོག་མའི་དུས་སུ་ད་ལྟ་སྣང་མུས་ཀྱི་གཟུགས་



ཀེའུ་ཚང་ཕྱག་ཆེན་ཟིན་བྲིས།
200
སོགས་འདི་དག་དབུ་མའི་ལུགས་ཀྱི་བདེན་གྲུབ་དང་། སེམས་ཙམ་པའི་ལུགས་ཀྱི་ཕྱི་དོན་
ཏེ་སོ་སོའི་ལུགས་ཀྱི་དགག་བྱ་དེ་རང་ཡིན་པར་མཐོང་ནས། དགག་བྱ་བཀག་ན་གཟུགས་
སོགས་འཇོག་མི་ཤེས། གཟུགས་སོགས་བཞག་ན་དགག་བྱ་ཡང་འཇོག་དགོས་པའི་བློ་མི་
བདེ་བའི་ཉམས་ཤར་དགོས་ཏེ་གྲུབ་མཐའ་གཉིས་ཀའི་དཀའ་གནད་ཆེ་སར་སོང་བས། དེ་
བྱུང་ན་བར་དུ་འགལ་འདུ་སེལ་བའི་ལུང་རིགས་ལ་བརྩོན་པས་མཇུག་ཏུ་སོ་སོའི་ལུགས་ཀྱི་
སྣང་སྟོང་ཟུང་འཇུག་གི་ལྟ་བ་རྣམ་དག་རྙེད་པའི་རྟགས་མ་ནོར་བ་བསམ་གྱིས་མི་ཁྱབ་པ་
ཞིག་སྟེ། དེང་དུས་རྣལ་འབྱོར་ལ་བརྩོན་པ་འདྲ་བ་ཅུང་ཟད་སྲིད་པ་རྣམས་ནི་རྣམ་དབྱེ་
ལ་མི་མཁས་ཤིང་། གཞུང་ལུགས་ལ་སྦྱངས་པ་ཆེ་བ་ཕལ་ཆེར་ཡང་མིག་གིས་བལྟས་ནས་
མཐའ་བཅད་པའི་གོ་བ་རགས་པ་ཙམ་གྱིས་ཚིམ་ནས་ཐ་སྙད་ངན་པ་མི་འདོགས་པ་ལ་ཅུང་
དྲག་ཀྱང་། དེའི་མཇུག་ཏུ་མིག་བཙུམས་ནས་སེམས་ལ་འཆར་སྒོ་མི་བདེ་བ་རྩད་ནས་གཅོད་
པ་སྲིད་མཐར་སྣང་བས་དབུ་སེམས་ཀྱི་ལྟ་བ་རྙེད་དཀའ་བ་ཡིན་གྱི་མེད་མེད་སྙམ་པའི་ལྟ་
བ་ལ་དཀའ་རྒྱུ་ཅི་ཡོད། གཟུགས་སྒྲ་ལ་སོགས་པ་ཐ་སྙད་གང་ཡོད་ལ་གསར་དུ་མ་བཅོས་
པར་ཐ་སྙད་དེ་ཁས་བྱ་བ་བྱེད་དུ་འཇུག་པ་ནང་པ་སངས་རྒྱས་པའི་གྲུབ་མཐའ་སྤྱིའི་ལུགས་
ཡིན། གཞི་གཅིག་གི་སྟེང་དུ་ཡང་བདེན་འཛིན་གྱི་འཁྲུལ་བའི་སྣང་ཆ་ཕྲ་རགས་ཆ་ཚང་
བ་རེ་ཡོད། དེའི་རགས་རིམ་ནས་གྲུབ་མཐའ་འོག་མས་སེལ། ཕྲ་མོ་ཐལ་འགྱུར་བས་
གསལ་བར་མཛད་པས་ལྟ་བ་མཆོག་དམན་གྱི་རིམ་པ་དང་། སྔ་མ་ཕྱི་མའི་གྲོགས་དང་།
ལུང་རྟོགས་ཀྱི་ཆོས་གཞན་ཐམས་ཅད་མཆོག་གི་ལྟ་བ་འདིའི་ཐོག་ཏུ་འབབ་ཆིང་གཞོལ་ལུགས་
དང་བཅས་པ་འདིའི་ཁོང་ནས་གོ་དགོས་པ་ཡིན་པས། སེམས་ཙམ་པའི་ལུགས་ཀྱི་དགག་



ཀེའུ་ཚང་ཕྱག་ཆེན་ཟིན་བྲིས།
201
བྱ་ཕྱི་དོན་འཛིན་ལུགས་ཀྱང་། རགས་པ་ཙམ་བྱེད་ན་རང་ཅག་ལ་སྔོན་པོ་སྣང་བ་ན། དོན་
དུ་སེམས་སྔོན་པོ་སོགས་སུ་སྣང་བ་ཡིན་པ་ལ། སྔོ་སྣང་དེ་ཀུན་གཞིའི་ཏེང་གི་སྔོ་འཛིན་
གྱི་ས་བོན་སྨིན་པ་ལས་བྱུང་བར་མ་རྟོགས་ནས། དེ་ལས་གཞན་པའི་ཕྱི་རོལ་ཞིག་ཏུ་འཛིན་
པ་ཡིན་ཏེ། འཇུག་པ་ལས། འདི་ན་དབང་པོ་ལས་བྱུང་རྣམ་པར་རིག །ཕྱི་གཟུང་མེད་
པར་རང་གི་ས་བོན་ལས། །སྔོ་སོགས་སྣང་ཉིད་འབྱུང་བར་མ་རྟོགས་ནས། །སྐྱེ་བོས་ཕྱི་
རོལ་གཟུང་བར་སེམས་ཁས་ལེན། །ཞེས་གསུངས། དེས་ན་འཁྲུལ་གཞི་སྔོན་པོ་དེ། སྔོ་
འཛིན་ལས་རྫས་ཐ་དད་པའི་ཀུན་བརྟགས་དེས་སྟོང་པར་མཐོང་བ་ན། སྟོང་གཞི་གཞན་
དབང་སྔོན་པོ་དང་སྟོང་པ་ཡོངས་གྲུབ་གཉིས་ལྷག་མར་ལུས་པས་ན། གཞན་དབང་དང་
ཡོངས་གྲུབ་གཉིས་བདེན་པར་ཡོད་པ་དང་། ཀུན་བརྟགས་བདེན་མེད་དུ་འཇོག་པའི་དོན་
ཡང་དེ་ཡིན། ཀུན་གཞི་མིག་དབང་གཟུངས་ཅན་དུ་སྣང་བ་ལུགས་འདིར་མིག་དབང་དུ་
འཇོག་པས། རྣམ་ཤེས་སྔོན་པོར་སྣང་བ་སྔོན་པོའི་མཚན་གཞིར་གོ་ནས་སྔོ་འཛིན་གྱི་བག་
ཆགས་སྨིན་པ་ལས་སྔོ་འཛིན་སྐྱེས་པ་ཙམ་མ་གཏོགས། ད་ལྟའི་སྣང་ཚོད་ཀྱི་སྔོན་པོ་འདི་
ལྟར་མེད་པར་གོ་དགོས། སེམས་སྔོ་སོགས་སུ་སྣང་བའི་དོན་ཡང་དེ་ཡིན་གྱི་སེམས་སྔོན་
པོ་ཡིན་པར་ཁས་ལེན་ཅིང་འཛིན་དུ་རུང་བའི་དོན་མིན། དེས་ན་སྔོན་པོ་ལ་སོགས་པའི་
ཕྱིའི་དངོས་པོ་ཐམས་ཅད་ནང་ནས་བྱང་བས་སེམས་ཀྱི་སྣང་བ་ཤ་སྟག་ལས་ཕྱི་རོལ་རང་
ནས་གྲུབ་པའི་གཟུང་དོན་མེད་དེ། ས་བཅུ་པའི་མདོ་ལས། འདི་ལྟ་སྟེ། ཁམས་གསུམ་
པོ་འདི་ནི་སེམས་ཙམ་མོ། །ཞེས་གསུངས་པའི་ཕྱིར་སྙམ་དུ་དགོངས་སོ། །དེས་ན་སེམས་
ཙམ་ཡིན་པའི་དོན་སེམས་ཙམ་པ་རང་གི་འདོད་ལུགས་ཀྱང་དེ་ལྟར་ཡིན། རང་ལུགས་



202
ཀེའུ་ཚང་ཕྱག་ཆེན་ཟིན་བྲིས།
འདིར། ས་བཅུ་འི་མདོའི་ཙམ་གྱི་སྒྲས་ཕྱི་དོན་མི་འགོག་ཀྱང་། སེམས་ལས་གཞན་པའི་
བྱེད་པ་པོ་འགོག་ཅིང་། མདོ་དེ་ལས་ཡན་ལག་བཅུ་གཉིས་པོ་ཐམས་ཅད་ཀྱང་སེམས་གཅིག་
ལ་བརྟེན་པར་གསུངས་པས། གོང་གི་ཙམ་སྒྲ་དེ་ཉིད་ཀྱིས་དགག་ཕྱོགས་ནས་བྱེད་པ་པོ་
གཞན་བཀག་པར་མ་ཟད་སྒྲུབ་ཕྱོགས་ནས་སེམས་ཙམ་ཞིག་འཆིང་གྲོལ་གྱི་རྒྱུའི་གཙོ་བོར་
བཞག་པར་ཡང་བཞེད་དོ། །དེས་ན་སྐབས་འདིར་སེམས་ཀྱི་སྟེང་ནས་ངོ་སྤྲོད་མཛད་པའི་
དགོངས་པའི་གཏད་སོ་ཡང་འདི་དག་ལ་ཐུག་གོ །ངོ་སྤྲོད་ཀྱི་དོན་ཡང་ངོ་ཐོག་གང་ཡིན་
པ་ལ་སེམས་སྤྲོད་པ་ཡིན། དེས་ན་བྱང་ཆུབ་ལམ་རིམ་གྱི་བཤེས་གཉེན་བསྟེན་ཚུལ་ནས་
ཟུང་འཇུག་གི་བར་གྱི་གདམས་ངག་ཐམས་ཅད་ངོ་སྤྲོད་ཀྱི་གདམས་པ་ཤ་སྟག་ཡིན། ངོ་
ཐོག་མིན་པ་ལ་ཡིན་པར་བཅོས་པ་གཅིག་ཀྱང་མེད། དཔེར་ན་བཤེས་གཉེས་ཡོན་ཏན་ཅན་
དང་བཀའ་དྲིན་ཅན་དུསརྒྱུན་ནས་ཡིན་པ་ལ། རང་གིས་དེ་ལྟར་མ་ཤེས་པའི་སྐྱོན་བསལ་
ནས་སེམས་དད་གུས་ཀྱི་ངོ་བོར་བསྐྱེད་པ་ལྟ་བུ་ཡིན། མི་རྟག་པ་དང་སྟོང་ཉིད་ཐམས་ཅད་
གང་ཟག་རང་རང་གི་བློ་ངོར་གསར་དུ་སྒྲུབ་པའི་རྣམ་གཞག་བྱས་པ་མ་གཏོགས། ཡུལ་
ཁོ་རང་སྔ་མོ་ནས་མི་རྟག་པ་དང་བདེན་གྲུབ་ཀྱིས་སྟོང་སྟོང་པ་དེ་ཁ་ཡིན་པར་མ་གོ་ན་ཇི་
ཙམ་སྒོམ་ལོ་བྱས་ཀྱང༌། རྗེས་ཐོག་ཏུ་ཕན་མི་ཐོག་པ་ཞིག་ཡོང་ཉེན་ཆེ། དཔལ་ཆོས་ཀྱི་
གྲགས་པས། དམིགས་པ་མངོན་སུམ་མ་ཡིན་ན། དོན་མཐོང་རབ་ཏུ་འགྲུབ་མི་འགྱུར།
ཞེས་དོན་གྱིས་གསུངས་པ་ལྟར་དང་། གཞན་ཡང་ལང་གཤེགས་ལས། ཕྱི་དོན་མེད་པར་
སེམས་ཙམ་དུ་གསུངས་པ་ཡང་། ཕྱི་རོལ་གྱི་གཟུགས་ལ་ཤིན་ཏུ་ཆགས་པ་བཟློག་པའི་ཆེད་
དུ་ཡིན་པས་དྲང་དོན་ཉིད་ཡིན་ཏེ། འཇུག་པ་ལས། མདོ་སྡེ་གང་ལས་ཕྱི་རོལ་སྣང་ཡོད་



ཀེའུ་ཚང་ཕྱག་ཆེན་ཟིན་བྲིས། 203
མིན། །སེམས་ན་སྣ་ཚོགས་སྣང་ངོ་ཞེས་གསུངས་པ། །གཟུགས་ལ་ཤིན་ཏུ་ཆགས་གང་
དེ་དག་ལ། །གཟུགས་བཟློག་པ་སྟེ་དེ་ཡང་དྲང་དོན་ཉིད། ཅེས་གསུངས། ཐལ་འགྱུར་
བའི་སྐབས་འདིར་རྗེ་འཇམ་དབྱངས་བཞད་པས་ཆོས་ཐམས་ཅད་ཕྱི་དོན་ཡིན་པར་གསུངས།
རྗེ་བྱམས་སྨོན་གྱི་འཇིག་རྟེན་གྱི་ཐ་སྙད་དང་བསྟུན་ནས་ནང་གི་ཤེས་པ་མ་གཏོགས་པའི་ཆོས་
ཐམས་ཅད་ཕྱི་དོན་དུ་བཞེད་པ་ཡིན་ཞེས་སྐྱབས་མགོན་ཁྲི་ཆེན་ངག་དབང་སྙན་གྲགས་ཀྱིས་
གསུང་ངོ༌། །གཉིས་པ་སྒྲུབ་པས་ཉམས་སུ་ལེན་ཚུལ་ལ་གཉིས། ལྷག་མཐོང་གི་ཚོགས་
བསྟེན་པ་དང་། ལྷག་མཐོང་སྒོམ་པའི་ཚུལ་ལོ། །དང་པོ་ནི། སྐྱེས་བུ་དམ་པ་ལ་བརྟེན་
པ་དང་། དེ་ལས་ཆོས་ཐོས་པ་བཙལ་བ་དང་། ཚུལ་བཞིན་དུ་སེམས་པ་རྣམས་ཡིན་ལ།
བླ་མ་ལས་ཆོས་ཐོས་ནས་དེ་ཁ་ཚུལ་བཞིན་དུ་སེམས་པའི་དོན་ཡིན་པས། འདི་གསུམ་ལ་
འབྲེལ་པ་ཅན་གྱི་ཚོགས་གསུམ་ཟེར་པ་ཡིན། སྟོང་ཉིད་རྟོགས་པའི་ལྷག་མཐོང་གི་རྒྱའི་
ཚོགས་མེད་མི་རུང་ནི། ངེས་དོན་གྱི་ལྟ་བ་རྣམ་དག་རྙེད་པ་དང་། ཞི་གནས་ཐོབ་པ་གཉིས་
ཡིན་པ་ལས། ཞི་གནས་ཐོབ་ཚར་བའི་དབང་ད་བྱས་ནས་ལྟ་བ་འཚོལ་བ་ཡིན་པས་། བླ་
མ་ཡང་རྗེ་བཙུན་འཇམ་པའི་དབྱངས་དང་དབྱེར་མེད་དུ་བྱས་ནས་བསྟེན། དེ་ལས་ཆོས་
ཀྱང་ངེས་དོན་གྱི་གཞུང་ཆེན་མོ་རྣམས་ཉན་ཞིང་། དེའི་དོན་ཡང་ནས་ཡང་དུ་སེམས་པར་
བྱེད་པ་དང་། འདི་ལ་ཆེད་དམིགས་ཀྱི་ཚོགས་གསོག་པ་དང༌། སྡོམ་ཁྲིམས་བསྲུང་བ་
བཅས་སྔར་ལས་ལྷག་པ་རྒྱུན་དུ་བྱེད་དགོས་ཏེ། བློ་སྦྱངས་མེད་ན་རི་མོའི་མར་མེ་འདྲ།
ཚོགས་གསོག་མེད་ན་བརླན་མེད་ས་བོན་འདྲ། །སྡོམ་ཁྲིམས་མེད་ན་བདག་མེད་གཏེར་
དང་འདྲ། །ཞེས་གསུངས། ལྷག་པར་སྙིགས་དུས་སུ་གྱུར་པས་ན་བླ་མ་ལྷའི་བསང་འཁོར་



204
ཀེའུ་ཚང་ཕྱག་ཆེན་ཟིན་བྲིས།
དུ་ཚུད་པ་གལ་ཆེའོ། །གཉིས་པ་ལྷག་མཐོང་སྒོམ་པའི་ཚུལ་ལ་གཉིས། དགག་བྱ་ཕྲ་མོ་
ནས་ངོས་འཛིན་པ་དང་། བདག་མེད་བསྒོམ་པས་བཏགས་ཡོད་འགྲུབ་ཚུལ་ལོ། །དང་
པོ་ནི། སྔར་གྱི་མཉམ་གཞག་ངང་ཉིད་ལས། །མ་གཡོས་དྭངས་པའི་ཆུ་ནང་དུ། །ཇི་
ལྟར་ཉེའུ་ཆུང་འཁྱུག་པ་ལྟར། །ཕྲ་མོའི་ཤེས་པས་སྒོམ་པ་པོའི། །སྐྱེས་བུའི་རང་བཞིན་
མཛངས་པར་བརྟག །ཅེས་གསུངས། སྔར་གྱི་མཉམ་གཞག་གི་ངང་ཉིད་ལས་མ་གཡོས་
པར་བརྟག་ཤེས་པའི་ཚུལ་ནི། དཔེར་ན་མཚོ་མི་འགུལ་བར་ཉ་ཆུང་འཁྱུག་པ་ལྟར། ཕྲ་
མོའི་ཤེས་རབ་ཀྱིས་སྒོམ་པ་པོའི་སྐྱེས་བུ་སྟེ་ངའི་རང་བཞིན་རྟག་ཏུ་འཆར་བ་དེ། །གཞན་
དང་མ་ནོར་བར་བརྟག་ནས་ངོས་གཟུང་ཞེས་པའི་དོན་ཡིན། དཔེ་ལ་ཉ་ཆུང་སྨོས་པ་ལྟར་
ཕྲ་མོའི་ཤེས་པས་ཞེས་པ་བློའི་ཟུར་ཕྲ་མོས་བརྟག་པའི་དོན་ཡང་ཡིན་མོད་དེ། གཙོ་བོ་ནི་
བདེ་སྨོན་ལས། ཀུན་ནས་ཉོན་མོངས་པ་དང་རྣམ་པར་བྱང་བའི་ཆ་ཤས་ཕྲ་ཞིང་ཕྲ་བ་རྣམས་
ཇི་ལྟ་བ་བཞིན་དུ་མ་འདྲེས་པར་འབྱེད་ནུས་པའི་ཤེས་རབ་གསལ་བ་ཐོབ་པར་གྱུར་ཅིག །ཅེས་
གསུངས་པ་ལྟར་གྱི་ཤེས་རབ་ཕྲ་བ་དེ་ལ་བྱེད་དགོས། དེས་ནི་ཡུལ་མ་འདྲེས་པར་འབྱེད་
པས་མཛངས་པར་བརྟག་ཚུལ་ཡང་དེ་ཡིན། རང་བཞིན་ཞེས་པའི་མིང་གི་རྣམ་གྲངས་ལ།
སོ་སྐྱེའི་བློ་ལ་རྟག་ཏུ་ཤར་བའི་རང་བཞིན་མི་བདེན་པ་དང་། འཕགས་པ་ལ་རྟག་ཏུ་འཆར་
བའི་རང་བཞིན་བདེན་པ་གཉིས་ལས། དང་པོ་ནི། དགག་བྱ་བདེན་གྲུབ་ལ་བྱེད་ཅིང་།
འདིའི་སྐབས་ཀྱི་ངོས་གཟུང་རྒྱུའི་སྐྱེས་བུའི་རང་བཞིན་ཡང་འདི་ལ་བྱེད། གཉིས་པ་ནི་དགག་
བྱའི་རང་བཞིན་དེ་གཏན་ནས་མེད་པའི་བདག་མེད་ལ་བྱེད་དགོས་པས། རང་བཞིན་ཟེར་
ཚད་སྟོང་ཉིད་ལ་གོ་མི་ཉན། དགག་བྱ་འདི་མ་ནོར་བ་མིག་གིས་མཐོང་ལག་པས་བཟུང་



ཀེའུ་ཚང་ཕྱག་ཆེན་ཟིན་བྲིས།
205
ཐུབ་པའི་ཚོད་མ་བྱུང་བར་དུ་བློ་གཅིག་ཏུ་སྒྲིལ་ནས་བལྟ་དགོས། ནོར་མ་ནོར་ཡང་གཞུང་
ཆེན་མོད་དང་བསྟུན་པའི་ཉམས་མྱོང་ཅན་གྱི་བླ་མའི་མན་ངག་ཁོ་ནས་འབྱེད་དགོས་པ་ཡིན།
འདིའི་དགོས་དགོས་རྣམས་རང་ལ་མྱུར་དུ་ངེས་པར་དགོས་པ་ཞིག་ཡིན་པར་ནང་ནས་ཐག་
མ་ཆོད་ན་ཇི་ཙམ་ཤེས་པ་ཡང་སྡུག་བསྔལ་གྱི་རྒྱུར་འགྱུར་ན་མ་ཤེས་པ་རྣམས་ལྟ་ཅི་སྨོས།
དེས་ན་དགག་བྱ་འདི་རང་སྟེང་ནས་ངོས་འཛིན་དགོས་པ་ནི། མདོར་བསྡུས་ན་སྟོང་ཉིད་
རྟོགས་དགོས་པ་ལ་ཐུག །དེ་ནི་འཁོར་བ་ལས་གྲོལ་དགོས་པ་ལ་ཐུག །དེ་ནི་སྡུག་བསྔལ་
གྱི་རང་བཞིན་ལས་མ་འདས་པ་ལ་ཐུག་པས་ན། ལམ་གོང་མ་རྣམས་ལ་ཐུད་མ་ཤོར་ཙམ་
གྱི་ངེས་ཤེས་ཡོད་ན་ནི། ལམ་རིམ་ཆེ་ཆུང་དང༌། རྩ་འཇུག་ཊཱིཀ་ཆེན་གཉིས་སོགས་ནས་
འདི་དག་གི་འབྲེལ་ཆགས་པའི་གོ་བ་འདོན་ལུགས་དང༌། དམིགས་རྣམ་འཆར་ཚུལ་ལུང་
རིགས་ཀྱིས་མཐའ་ཆོད་པར་གསུངས་པ་རྣམས་ད་ངེས་པར་མཁོ་བའི་དུས་ཡིན་པས། དེ་
དག་ལ་སྔོན་སྦྱངས་དང་མ་སྦྱངས་ཐམས་ཅད་ཀྱིས་གཞུང་དོན་བསྒོམ་པའི་ཀུན་སློང་རྣམ་
དག་གིས་ཐོས་བསམ་ནན་ཏན་མཛད་ན། མིག་ཟུམ་ཟུམ་ཙམ་གྱིས་བླུན་པོ་ངོ་མཚར་བསྐྱེད་
པའི་གཏམ་སྒོམ་དང་མི་འདྲ་བའི་རྒྱལ་བ་སྲས་བཅས་དགྱེས་པའི་མཆོད་སྤྲིན་སྤྲོ་བ་ལ་མཐུ་
རྩལ་འདོན་ལུགས་གཞན་དང་མི་འདྲ་བ་འབྱུང་ངེས་ལགས་པས། ད་རེས་རིནཆེན་གླིང་
དུ་ལན་ཅིག་འབྱོར་བ་འདི་ལ། ཚེ་འདིའི་དབང་དུ་ཤོར་བའི་དོན་ལོག་དང་། མཐོ་རིས་
ཙམ་གྱི་དོན་ཆུང་དང་། ཞི་བདེ་ཙམ་གྱི་དོན་དམན་པ་དང་མ་འདྲེས་པར་ངེས་འབྱུང་བྱང་
སེམས་ཡང་དག་པའི་ལྟ་བ་གསུམ་སྒྲིལ་གྱི་སྒོ་ནས་རྣམ་རྟོག་མི་མངའ་བར་འགྲོ་དོན་བྱེད་
པའི་རིན་ཆེན་དབང་གི་རྒྱལ་པོ་མྱུར་དུ་ལོན་པ་ཞིག་ཅི་ནས་མཛད་དགོས། ད་ནི་གཞུང་
ན



206
ཀེའུ་ཚང་ཕྱག་ཆེན་ཟིན་བྲིས།
དོན་གསུང་རབ་ཀྱི་བརྡ་ཚིག་གིས་བཅིངས་པ་ཉམས་མྱོང་གིས་རྣམ་པར་བཀྲོལ་ནས་བཀའ་
སྩལ་པ་དང་བསྟུན་ན། དེ་ཡང་རྣམ་འགྲེལ་ལས། གང་ཞིག་བདག་མཐོང་དེ་ལ་ནི། །ང་
ཞེས་རྟག་ཏུ་ཞེན་པར་འགྱུར། །ཞེན་པས་བདེ་ལས་སྲེད་འགྱུར་ཏེ། སྲིད་པས་སྐྱོན་རྣམས་
སྒྲིབ་པར་བྱེད། །ཡོན་ཏན་མཐོང་བས་ཡོངས་སྲེད་པ། །ང་ཡི་ཞེས་དེའི་སྒྲུབ་བྱེད་ལེན།
དེས་ན་བདག་ལ་མངོན་ཆགས་པ། །དེ་སྲིད་དེ་ནི་འཁོར་བར་འགྱུར། །ཞེས་གསུངས་
པ་ལྟར། ཐོག་མར་བདག་མཐོང་ནས་འཛིན། དེ་ནས་བདག་དང་མི་འབྲལ་བར་འདོད་
པའི་སྲེད་པ་སྐྱེ། དེ་ནས་བདག་གི་བདེ་བ་དོན་གཉེར་གྱི་སྲེད་པ་སྐྱེ། དེ་ནས་བདེ་བ་དེ་ཕར་
སྒྲུབ་དགོས་པར་མཐོང་བས་སྒྲུབ་བྱེད་ཀྱི་བདག་གི་བ་ལ་སྲེད་པ་སྐྱེས་ནས་ལས་བསགས།
ལས་ཀྱིས་འཁོར་བར་སྐྱེ་བར་ཀླུ་སྒྲུབ་ཡབ་སྲས་ལ་སོགས་པ་སློབ་དཔོན་ཐམས་ཅད་དགོངས་
པ་གཅིག་དང་མགྲིན་གཅིག་གིས་གསུངས། དེ་ལྟར་བཤད་པ་ན་འགོར་བ་མ་གཏོགས། ཡོང་
རྒྱུ་སེ་གོལ་གཏོགས་པ་གཅིག་གི་ཡུན་ལ་ཆ་ཚང་རྒྱུན་མ་ཆད་པར་འཁོར་བ་ཡིན་པས། ཐོག་
མའི་བདག་འཛིན་དེ་སུན་མ་ཕྱུང་བར་ལམ་གཞན་གང་གིས་ཀྱང་འཁོར་བ་ལས་མི་གྲོལ།
ཐོག་མའི་བདག་འཛིན་ཟེར་བ་འཁོར་བ་ལ་ཐོག་མ་ཡོད་པའི་དོན་མིན། ཡན་ལག་བཅུ་གཉིས་
ཀྱི་ཐོག་མའི་ལྷན་སྐྱེས་ཀྱི་མ་རིག་པ་ལ་ཟེར་བ་ཡིན། དེ་སུན་ཕྱུང་བའི་དོན་ཡང༌། ཁོས་
གང་ཡོད་ཤགས་བྱས་པ་དེ་མེད་པར་ཤེས་པ་ལ་ཟེར། དེ་ཡང་མེད་སྙམ་ནས་བསྡུས་པས་
མི་ཡོང༌། ཡོད་མེད་རྩད་བཅད་ནས་མེད་པར་ཐག་ཆོད་པ་དཔེར་ན་རང་གི་གནས་ཁང་
དུ་མུན་ས་སྲིབ་ལ་སྡིག་པ་རྭ་ཅན་མཐོང་བའི་ཉམས་བྱུང་ནས་འཇིགས་པ་ན་མ་བལྟས་པར་
མེད་སྙམ་ནས་བསྡད་པས་མི་ཡོང་། སྒྲོན་མེ་སྦར། མིག་གདངས་ནས་བལྟས་པས་མེད་



ཀེའུ་ཚང་ཕྱག་ཆེན་ཟིན་བྲིས། ་ 207
ཐག་ཆོད་པ་ན། དེའི་འཇིགས་པ་འཁོར་བཅས་རྩ་བ་ནས་བཟློག་པ་དང་འདྲ། ད་ལྟ་རང་
ཅག་ལ་སྣང་བའི་བདག་འདི་ཡོད་ན་འཛིན་པར་རིགས་ཀྱང་འདི་ལྟར་མེད་པ་ཡིན། དེས་
ན་སྣང་བ་རང་མཚན་འདི་གཏན་མེད་དུ་ངེས་པའི་ཡན་ལག་ཏུ། ཐོག་མར་རང་རྒྱུད་པའི་
ལུགས་ཀྱི་བདེན་པར་གྲུབ་ཚད་ངེས་ན། ལུགས་འདིའི་དགག་བྱ་ལྷག་མེད་དུ་ངེས་པ་ལ་
ཕན་ཆེ་བས་དེའི་ཚུལ་ནི་ད་ལྟའི་སྣང་བ་རང་མཚན་པའི་ཆོས་ཐམས་ཅད་གང་ལ་ཡིད་གཏད་
པ་ན་རང་རང་གི་ཆ་ཤས་དང་ངོ་བོ་ཐ་དད་དུ་སྣང་ཡང་། ཐ་དད་དེས་སྟོང་པའི་སྣང་སྟོང་
གཉིས་ཚོགས་ཀྱི་སྒྱུ་མ་ལྟ་བུ་ཤ་སྟག་ཡིན་ལ། དེ་འདྲ་དེ་གློ་བུར་གྱི་འཁྲུལ་རྒྱུས་མ་བསླད་
པའི་བློ་གནོད་མེད་ལ་སྣང་བའི་དབང་གིས་བཞག་པའི་རྫུན་པའི་སྡོད་ལུགས་ཏེ། ཀུན་རྫོབ་
ཙམ་དུ་གྲབ་པ་ལ་མི་འགལ་ཡང་། བློའི་དབང་གིས་བཞག་པ་མ་ཡིན་པར་དོན་གྱི་སྡོད་ལུགས་
སུ་ཡོད་པའི་བདེན་གྲུབ་ལ་ཤིན་ཏུ་འགལ་ཏེ། བདེན་པར་གྲུབ་ན་རྣམ་པ་ཐམས་ཅད་དུ་བརྫུན་
པ་སྤངས་ཏེ་གནས་དགོས་པའི་ཕྱིར་ན། སྔར་བཤད་པའི་སྒྱུ་མ་ལྟ་བུའི་སྣང་ཚུལ་དང་གནས་
ཚུལ་མི་མཐུན་པ་དེ་འདྲ་མི་སྲིད་པར་འགྱུར། ཆོས་རྣམས་རང་གི་ཆ་ཤས་དང་ངོ་བོ་ཐ་
དད་དུ་སྣང་བའི་བློ་དེ་ཡང་མ་འཁྲུལ་པར་འགྲོ་དགོས་པས། ངོ་བོ་གཅིག་མ་ཡིན་པར་འགྱུར་
ཞིང་། དེ་ལྟར་ན་འབྲེལ་མེད་དུ་སོང་བས་གནོད་པ་དུ་མ་འབབ་པར་མཐོང་ནས་ཆོས་ཐམས་
ཅད་བདེན་པར་མེད་ཅིང་བློས་བཞག་ཙམ་དུ་ཞལ་གྱིས་བཞེས་སོ། །འོན་ཀྱང་ཐལ་འགྱུར་
བ་དང་མི་འདྲ་བ་ནི། སྒྱུ་མའི་སྤྲུལ་གཞི་རྟ་གླང་དུ་སྣང་བ་བློའི་དབང་གིས་བཞག་ཀྱང་། སྤྲུལ་
གཞི་རང་གི་ངོས་ནས་ཀྱང་རྟ་གླང་དུ་སྣང་བ་མི་འགལ་བ་བཞིན་དུ། ཆོས་རྣམས་བློའི་དབང་
གིས་བཞག་ཀྱང༌། རང་ངོས་ནས་ཡོད་པ་མི་འགལ་བར་བཞེད་དོ། །དེས་ན་ཐལ་འགྱུར་
འ་འགར།



208
ཀེའུ་ཚང་ཕྱག་ཆེན་ཟིན་བྲིས།
བས་རིགས་པའི་དགག་བྱ་ཕྲ་མོར་བྱེད་པའི་ད་ལྟ་རང་ཅག་ལ་སྣང་ཚུལ་ལྟར་གྱི་ཆོས་འདི་
རྣམས་མེད་ན་ཐ་སྙད་ཀྱི་རྣམ་གཞག་ཐམས་ཅད་བྱ་ས་མེད་པར་སེམས་ཙམ་པ་ལ་སོགས་
པའི་གྲུབ་མཐའ་འོག་མ་གཞན་གྱིས་འདོད་པ་ལྟར་རང་རྒྱུད་པ་འདིས་ཀྱང་དགོངས་ནས། །
ཆོས་ཐམས་ཅད་རང་གི་ངོས་ནས་ཡོད་པ་དང་། རང་གི་མཚན་ཉིད་ཀྱིས་གྲུབ་པ་དང་།།
རང་བཞིན་གྱིས་གྲུབ་པ་བཅས་ཡིན་ཡང་། ཡིན་ཚུལ་དེ་བློ་ལ་སྣང་བའི་དབང་གིས་བཞག་
པ་མིན་པར་ཆོས་དེ་རྣམས་ཀྱི་སྡོད་ལུགས་རང་ཡིན་ན། རང་ལ་ཡིད་གཏད་པའི་བློ་ལ་རང་
ཉིད་རང་གི་ཆ་ཤས་དང་ངོ་བོ་ཐ་དད་དུ་མི་སྣང་དགོས་པ་ལ། དེ་ལྟར་སྣང་བ་ནི་བསྙོན་
དུ་མེད་པས་ངོ་བོ་ཐ་དད་དུ་འགྱུར། དེ་ལ་བརྒྱུད་ནས་མངོན་སུམ་གྱི་གནོད་པ་མང་པོ་
འཇུག་པ་གཟིགས་ནས། ཆོས་ཐམས་ཅད་བདེན་པར་མེད་པ་དང་། དོན་དམ་པར་མེད་
པ་དང༌། ཡང་དག་ཏུ་མ་གྲུབ་པར་བཞེད། སྟོང་ཉིད་ཤིན་ཏུ་ཕྲ་བ་ལ་བཀྲི་བའི་ཐབས་མཁས་
ཆེན་པོ་ཡིན་གསུངས། མདོར་ན་ཆོས་རྣམས་རང་གི་ངོས་ནས་མེད་ན་རང་གི་བྱ་བ་ཐམས་
ཅད་ཉམས་པར་དགོངས་ནས། རང་གི་ངོ་བོས་ཡོད་པ་སོགས་གསུམ་དུ་བཞེད་ཅིང་། ཡོད་
ཚུལ་དེ་ཁ་ཡང་བློའི་དབང་གིས་ཞོག་མི་དགོས་པའི་བདེན་པ་ཞིག་ཡིན་ན། རང་གི་ཆ་ཤས་
དང་ངོ་བོ་ཐ་དད་དུ་སྣང་བ་ལྟར་གྱི་སྡོད་ལུགས་སུ་འགྲོ་དགོས་པས། བདེན་པ་སོགས་གསུམ་
དུ་མ་གྲུབ་པར་བཞེད་དོ། །དེས་ན་འདིའི་བློས་བཞག་པ་རྫུན་པའི་འགྲུབ་ལུགས་ནི་བློ་རང་
དགའ་བ་ལ་དེ་ལྟར་གྲགས་པ་ཙམ་ཡིན་གྱི། དབུ་མ་པ་འདོད་པའི་རྫུན་པ་དང་དོན་མི་གཅིག་
པས། ཐལ་རང་གཉིས་ཀྱིས་དགག་བྱ་ཕྲ་མོ་བདེན་གྲུབ་ལ་བྱེད་པའི་ཚིག་ཙམ་འདྲ་ཡང་།
བློའི་ངོར་མི་འདྲ་བ་ཆེན་པོ་འོང་གསུངས། ཐལ་འགྱུར་བའི་སྐབས་འདིར་ནི་ཉེ་བར་འཁོར་



ཀེའུ་ཚང་ཕྱག་ཆེན་ཟིན་བྲིས།
209
གྱིས་ཞུས་པ་ལས། སྣ་ཚོགས་ཡིད་དགའ་མེ་ཏོག་ཁ་བྱེ་ཞིང་། །གསེར་གྱི་ཁང་མཆོག་
འབར་བ་ཡིད་འོང་བ། །འདི་ན་དེ་ལའང་བྱེད་པོ་འགའ་མེད་དེ། །དེ་དག་རྟོག་པའི་དབང་
གིས་བཞག་པ་ཡིན། །རྟོག་པའི་དབང་གིས་འཇིག་རྟེན་རྣམ་བཏགས་ཏེ། ཞེས་ཆོས་རྣམས་
རྟོག་པའི་དབང་གིས་བཞག་པ་ཙམ་དུ་གསུངས་པ་ནི། མཐའ་གཉིས་དུས་གཅིག་ཏུ་སེལ་
བའི་དབུ་མའི་གསུང་མཆོག་བླ་ན་མེད་པ་ཡིན་ཞིང་། ཞེས་གསུངས་པ་ལྟར། རང་རྒྱུད་
ཀྱི་འཇིག་ལྟའི་ཞེན་ཡུལ་རྟག་མཐའ་ངོས་འཛིན་པའི་འཕེན་པ་དང་མ་བྲལ་བར་སྔར་གྱི་མཉམ་
གཞག་དངོས་དང་རྗེས་མཐུན་གང་ཡོད་ཀྱང་དེ་ཁའི་མུ་ནས་ང་སྙམ་པའི་བློ་དྲག་པོ་ཞིག་གསལ་
བཏབ་པ་ན། བློ་དེས་ཕུང་པོ་ལ་བརྟེན་ནས་ང་སྙམ་དུ་བསམས་པ་ཙམ་གྱིས་ང་དེའི་གོ་མ་
ཆོད་པར་བློ་དེ་དང་ཕར་བལྟ་ཚུར་བལྟ་བྱེད་པའི་ཚོད་ཀྱི་ང་ངོ་ཐོག་ཅིག་ཕུང་པོ་ལ་སོགས་
པ་ང་མ་ཡིན་པའི་ཆོས་གཞན་གང་དང་ཡང་མ་འདྲེས་པར་ཕུང་པོའི་སྟེང་ནས་བློ་དེའི་ཡུལ་
དུ་ཤར་བ་ན། དེ་མྱུར་དུ་མི་འགོག་པར་དེའི་རྣམ་པ་བློས་བཟུང་ནས། ད་ཕན་ང་དང་ང་
ཟེར་ས་དང་བསམ་ས་ཞིག་རྙེད་པ་དེ་འདི་ཡིན་པར་འདུག་སྙམ་དུ་ཐག་ཆོད་པ་བྱུང་ན་དགག་
བྱ་ངོས་ཟིན་པ་ཡིན་ཏེ། ང་དེ་ཡོད་ན་ནི་རྟོག་པའི་དབང་གིས་བཞག་པ་མ་ཡིན་པའི་ཡོད་
པ་དང་། བཏགས་དོན་བཙལ་ནས་རྙེད་པ་སོགས་དགག་བྱའི་ཚད་དུ་འཁྱོལ་བའི་ཕྱིར། ང་
དེ་དང་བློ་དེ་གཉིས་ཕར་བལྟ་ཚུར་བལྟའི་ཚོད་དུ་སྣང་བ་ལྟར་དོན་ལ་གནས་པས་ན། ང་
དེ་བློ་དེ་ལ་རག་མ་ལས་པའི་འབྲེལ་མེད་ཀྱང་དེ་ཁ་ཡིན་ཞིང་། དེ་ནི་བཞི་བརྒྱ་པའི་འགྲེལ་
བ་ལས། དེ་ལ་བདག་ཅེས་བྱ་བ་ནི། གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་
པའི་ངོ་བོ་རང་བཞིན་ཏེ། དེ་མེད་པ་ནི་བདག་མེད་པའོ་ཞེས་གསུངས། དེ་བཞིན་དུ་ཆོས་



ཀེའུ་ཚང་ཕྱག་ཆེན་ཟིན་བྲིས།
210
ཐམས་ཅད་ལ་ཡང་རང་རང་གི་གདགས་གཞི་སྟེང་ནས་དགག་བྱ་དེ་འདྲ་རེ་འཆར་དུ་ཡོད་
ཅིང་། དེ་ཡང་རང་ཅག་ལ་ད་ལྟ་སྣང་མུས་ཀྱི་ཆོས་འདི་ཚོ་རང་ཡིན་པར་ངོ་འཕྲོད་པའི་
མྱོང་བ་ནང་ནས་མ་སྐྱེས་ཀྱི་བར་དུ་བརྟག་པ་གལ་ཆེའོ། །དགག་བྱ་མ་ནོར་བར་ངོས་ཟིན་
ན་འོག་ནས་འབྱུང་བའི་ཀླུ་སྒྲུབ་ཡབ་སྲས་རྗེས་འབྲང་གི་ལུང་རིགས་གཅིག་ལ་ཡང་འདི་གཏན་
མེད་དུ་བྱེད་པའི་ནུས་པ་བསམ་གྱིས་མི་ཁྱབ་པ་ཡོད་པར་རང་གིས་ངེས་པས། གཞན་གྱིས་
གཞན་དུ་ཇི་ཙམ་འཁྲིད་ཀྱང་བཀྲི་བར་མི་ནུས་པའི་དད་ཤས་བརྟན་པོ་ཐོབ་ནས་རྒྱལ་བ་ཙོང་
ཁ་པའི་རྗེས་འཇུག་ཚད་ལྡན་ཞིག་ཡོང་། དེ་མིན་ཇི་ཙམ་མཁས་ཁྱེར་ཆེ་ཡང་འདི་འགོག་
པ་རྣམས་གཞན་འགོག་པ་ཞིག་ཏུ་སོང་ནས་ཅུང་ཟད་བསམས་ཀྱང་རང་གི་བློ་སྐྱོན་གྱིས་རིགས་
པ་རྣམས་གནད་འདིར་མ་ཟུག་པས། དཔེར་ན་རང་བཞིན་གྱིས་གྲུབ་པའི་གཅིག་དང་ཐ་
དད་ལ་དབྱེ་བ་གཏན་མེད་དང་། འབྲེལ་བ་གཏན་མེད་ག་ནས་དགོས་སྙམ་ནས། དེ་ལྟར་
གསུངས་པ་རྣམས་ཐལ་འགྱུར་བ་རང་གི་གྲུབ་མཐའི་འགྲོ་ལུགས་རེད་ཟེར་ནས་ཀླུ་སྒྲུབ་རྗེས་
འབྲངས་རྣམས་ཀྱིས་བདེན་གྲུབ་འགོག་མི་ནུས་བཞིན་དུ་ཨུ་ཚུགས་དང་དབང་ཡོད་བྱས་
ནས་བཀག་པ་ལྟ་བུར་མཐོང་ཉེན་ཆེ། དེས་ན་ངར་འཛིན་ལྷན་སྐྱེས་ཀྱི་དམིགས་པ་ནི་ང་
ཙམ་དང་ང་ཡི་བར་འཛིན་པའི་འཇིག་ལྟའི་དམིགས་པ་ཡང་ང་ཡི་བ་ཙམ་ཡིན། དང་པོས་
ཕུང་པོ་ལ་དམིགས་པ་ལྟ་བུ་ཡོང་བ་ནི་ཕུང་པོ་རྒྱུར་བྱས་ནས་སྐྱེས་པའི་རྟགས་ཡིན། གཉིས་
པས་རང་གི་མིག་རྣ་ལ་དམིགས་པ་ལྟ་བུ་ཡང་མིག་སོགས་བདག་གི་བར་མཐོང་ནས་སྐྱེས་
པའི་རྟགས་ཡིན། དེ་ཡང་དཔེར་ན་ཐག་པ་ལ་སྦྲུལ་དུ་འཁྲུལ་པའི་ཚེ། བློ་དེས་ཐག་པ་སྦྲུལ་
ཡིན་མི་བསམས་པར་འདི་སྦྲུལ་ཡིན་སྙམ་དུ་འཛིན་སའི་སྦྲུལ་ཞིག་སྣང་བཞིན་པའི་སྦྲུལ་དེ་



211
ཀེའུ་ཚང་ཕྱབ་- ན་ཟིན་བྲིས།
ཡོད་ན། སྣང་ས་དེ་ཁར་ཡོད་པ་མ་གཏོགས་གཞན་དུ་དོགས་པ་ཙམ་ཡང་མེད་པར་ཐག་
ཆོད་པའི་བློ་གཅིག་དང་། སྣང་ས་དེ་ཁར་ཡང་ཡོད་མེད་ལེགས་པར་བལྟས་ན་ཤེས་སྙམ་
པའི་ཁོ་ཐག་ཆོད་པའི་བློ་གཉིས་སྐྱེས་ནས་བལྟས་པས། སྦྲུལ་དེ་ཡོད་ན་དེ་ལ་ཐག་ཉེ་རུ་སོང་
བ་གོང་བཞིན་གྱིས་གསལ་དུ་རང་སོང་ནས་ཐ་མར་སྦྲུལ་རང་དུ་ཐག་ཆོད་པ་ཞིག་ལས་འོས་
མ་འདས་པ་ལ། དེ་ལས་ལྡོག་སྟེ་མཐར་ལག་པས་ཡར་བཏེག་མིག་གིས་མར་བལྟས་བྱས་
པ་ན། སྦྲུལ་དེ་དང་དེའི་མིག་རྣ་འཁོར་དང་བཅས་པ་གཏན་མེད་དུ་ངེས་ནས་དེ་དང་དེའི་
མིང་ཙམ་རྐྱངས་པར་ལུས་པ་ན། ཡིན་ལུགས་འདི་ཙམ་ཡང་མི་ཤེས་པ་བསམས་ནས་རང་
གིས་རང་ལ་ཐབས་སྡུག་ཅེས་ཚིག་ལབ་འདོན་ཐུབ་པ་ཡོང་། དེས་ན་ཐག་པ་ནི་ཕུང་པོ་དང་
མཚུངས། ཐག་པའི་སྟེང་གི་སྦྲུལ་དེ་དགག་བྱའི་བདག་དང་མཚུངས། སྦྲུལ་དེ་ཆེ་ཆུང་
སོགས་ཀྱི་ཁྱད་པར་དང་མ་སྦྱར་བར་སྦྲུལ་སྙམ་དུ་འཛིན་པ་དེ་ངར་འཛིན་ལྷན་སྐྱེས་དང་
མཚུངས། སྦྲུལ་འཛིན་དེས་འཇིགས་སྐྲག་སོགས་བསྐྱེད་པ་བདག་འཛིན་གྱིས་འཁོར་བའི་
རྩ་བ་བྱེད་པ་དང་མཚུངས། སྦྲུལ་འཛིན་དེ་རྩ་བ་ནས་བཟློག་པ་ཡང་གཞི་དེར་བརྟག་དཔྱད་
བྱས་ནས་སྦྲུལ་དེ་མེད་པར་ངེས་པ་ལ་རག་ལས་པ་དང་། བདག་འཛིན་དེ་ཡང་རྣམ་པར་
དཔྱད་ནས་བདག་མེད་རྟོགས་པ་ཁོ་ནས་བཟློག་པར་བྱེད་པ་དང་མཚུངས། དེས་ན་ཐག་
པ་དེཡང་མ་བསྡུས་ན་སླར་ཡང་འཁྱིལ་ལུགས་སྦྲུལ་ལྟར་གནས་པ་དང་། མུན་པ་བབས་
པ་སོགས་རྟེན་འབྲེལ་ཚོགས་ན་གཞི་དེར་སྦྲུལ་འཛིན་སྔར་ལྟར་སྐྱེ་བ་བཞིན། ཕུང་པོ་ལ་
བདེན་འཛིན་མ་ལོག་ན་གང་ཟག་གི་བདག་མེད་རྟོགས་ཀྱང་ཡང་ཡང་གང་ཟག་གི་བདག་
འཛིན་སྐྱེ་བས། ལུགས་འདིར་ཆོས་ཀྱི་བདག་འཛིན་གྱིས་གང་ཟག་གི་བདག་འཛིན་གྱི་རྟེན་



212
ཀེའུ་ཚང་ཕྱག་ཆེན་ཟིན་བྲིས།
བྱེད་པ་དང་། ཆོས་ཀྱི་བདག་འཛིན་འཁོར་བའི་རྩ་བར་འགྲོ་ལུགས་ཀྱང་དེ་ཡིན། དེ་ལྟར་
ཐག་པའི་སྦྲུལ་སྣང་ཡང་རྟོག་པས་སྦྲུལ་དུ་བཏགས་པ་སྟེ་བསམས་པ་ཙམ་ལས་སྦྲུལ་གྱིས་
སྟོང་པའི་མྱོང་བ་ཡང་ཡང་བཏོན་ན། དགག་བྱ་བདེན་གྲུབ་དེ་རིགས་པས་ལེགས་པར་
བརྟགས་ནས་མེད་པར་ངེས་པའི་རྗེས་སུ་ཡང་དགག་བྱ་དེ་མེད་ས་དེ་ཁར་སྣང་ཡོང་སྟེ། སྣང་
རེས་ཀྱིས་སྣང་བ་འདི་ལ་ཡོད་པའི་ངེས་པ་མེད། ཐག་པའི་སྦྲུལ་གསལ་བཏབ་ནས་འདི་
དང་འདྲ། གཏན་ནས་མེད་ཐག་ཆོད་ཡིན་ཏེ་སྣང་གི་འདུག་པ་སྙམ་དུ་ཡང་ཡང་བསམས་
ན་ལས་དང་པོ་བ་ལ་ཕན་ཐོག་པོ་ཡོད། རེ་ཤིག་ཆད་མཐར་ལྷུང་དོགས་ཀྱི་ཉེན་ཆེན་པོ་བྱེད་
མི་དགོས། དེ་དང་འདྲ་བ་ཚོ་ཀུན་སྤྱོད་ནི་ལས་འབྲས་དང་བསྟུན་མི་དགོས་པས་ཆད་མཐར་
ལྷུང་ཚར་བ་དང་འདྲ། འདིར་རྟོག་པའི་དབང་གིས་བཞག་ཟེར་བའི་དོན་རང་རང་གི་དགག་
བྱ་དེ་རྟོག་བཏགས་ཙམ་དུ་གོ་བས་གོ་མི་ཆོད། ཆོས་རྣམས་རང་རང་གི་རྟོག་པ་ཁོ་ནའི་དབང་
གིས་བཞག་པ་སྟེ་ཡོད་པ་ཙམ་དུ་གོ་དགོས་ཏེ། སྟོང་པ་ལ་ངེས་པ་ཡུད་ཙམ་མ་འདྲོངས་
བར་དུ་ཇི་ཙམ་བཤད་ཀྱང་། བདེན་གྲུབ་ལ་རྟེན་འབྲེལ་རྩི་བའི་ལུགས་སྲོལ་ཞིག་མ་གཏོགས་
གོ་ས་མེད་དེ་བཤད་པ་འོག་མ་རྣམས་གནད་དུ་འགྲོ་བའི་མཚོན་བྱེད་ཙམ་དུ། དཔེར་ན་
བུམ་པ་ཡོད་མེད་ནི་བུམ་པའོ་སྙམ་པའི་རྟོག་པ་ཡོད་མེད་ཁོ་ནས་བྱེད་བྱས་ན། བྱས་མ་ཐག་
ནས་མི་རྟོག་ལྡན་གྱི་བསམ་པར་ཨཱ་བུམ་པ་ཡོད་མེད་ཀ་བ་ཡོད་མེད་ཁོ་ནས་བྱེད་ཟེར་བ་ལྟར་
གོ་ནས། འོ་ན་བུམ་པ་ཡོད་པས་ཅི་ཡོང་སྙམ་པ་དང་། ཀ་བ་སོགས་བུམ་པ་མེད་སར་ཡང་
བུམ་པའོ་སྙམ་པའི་རྟོག་པ་སྐྱེ་གིན་འདུག་པ་སྙམ་པ་རྣམ་དཔྱོད་ཅན་ལ་ཡོང་སྟེ། དང་པོ་
ནི་བུམ་པ་རྟོག་བཏགས་ཙམ་དུ་མ་ངེས་པས། བུམ་པ་ཟེར་བ་ཐོས་པ་དང་སྙམ་དུ་རྟོག་པ་



213
ཀེའུ་ཚང་ཕྱག་ཆེན་ཟིན་བྲིས།
འདི་ལ་རག་མ་ལས་པའི་ད་ལྟ་སྣང་མུས་ཀྱི་དགག་བྱའི་བུམ་པ་དེ་བློར་ཤར་བའི་རྟགས་རེད།
དེ་ཤར་མ་ཐག་ནས་ཀ་བ་ཡོད་མེད་དང་མགོ་མཚུངས་བྱེད་པ་ནི་རྟོག་བཏགས་ཙམ་གྱི་ཐ་
དད་དང་མི་འདྲ་བར། དགག་བྱའི་བུམ་པ་དེ་ཡོད་ན། བུམ་པ་ཡང་རང་འཛིན་པའི་རྟོག་
པོ་དང་། རང་གི་གདགས་གཞི་དང་ཐ་དད་པའི་དད་ཚུལ་དང་། ཀ་བ་ལྟ་བུ་འབྲེལ་མེད་
གཞན་དང་ཐ་དད་དུ་སོང་བའི་སོང་ཚུལ་གཉིས་མཚུངས་དགོས་པ་དང་། རྟོག་བཏགས་
ཙམ་གྱི་རྟེན་འབྲེལ་དང་། རང་བཞིན་གྱིས་གྲུབ་པ་གཉིས་འགལ་ཟླ་ཡིན་པ་སོགས་ལུགས་
མཆོག་འདིའི་དཀའ་གནད་རྣམས་ཀྱི་བདེན་པ་ནང་ནས་བསྟེན་པ་རེད། གཉིས་པ་ནི་བརྟེན་
ནས་བཏགས་པར་མ་ངེས་པས། བུམ་པའོ་སྙམ་པའི་རྟོག་པ་ཡིན་ཚད་ལ་གོ་བས་མ་བྱུང་
སྟེ། འདིའི་སྐབས་ཀྱི་རྟོག་པ་ནི་ལྟོ་ལྡིར་ཞབས་ཞུམ་ལ་སོགས་པའི་བུམ་བའི་རྟེན་འབྲེལ་
ཚོགས་སར་བཀག་ཀྱང་མི་ཐུབ། མ་ཚོགས་སར་གཏན་ནས་མི་སྐྱེ་བའི་མི་བསླུ་བའི་རྟོག་
པ་ཚད་མ་ལ་བྱ་སྟེ། རྟོག་པ་འདི་ཡོད་མེད་ཁོ་ནའི་དབང་གིས། བུམ་པ་ཡོད་མེད་རྣམ་
པར་འཇོག་ཅིང་ཆོས་གཞན་ཐམས་ཅད་ཀྱང་དེ་དང་མཚུངས་པ་ཁོ་ན་སྟེ། བརྒྱ་པ་ལས།
རྟོག་པ་མེད་པར་འདོད་ཆགས་ལ། །སོགས་ལ་ཡོད་ཉིད་ཡོད་མིན་ན། །ཡང་དག་དོན་
དང་རྟོག་པ་ཞེས། །བློ་དང་ལྡན་པ་སུ་ཞིག་འཛིན། །ཞེས་གསུངས་ཤིང་། དེའི་འགྲེལ་པ་
ལས་ཀྱང་། རྟོག་པ་ཡོད་པ་ཁོ་ནས་ཡོད་པ་ཉིད་དང་རྟོག་པ་མེད་པར་ཡོད་པ་ཉིད་མེད་པ་
དེ་དག་ནི་གོར་མ་ཆག་པར་ཐག་པ་བསྡོགས་པ་ལ་བཏགས་པའི་སྦྲུལ་ལྟར་རང་གི་ངོ་བོས་
མ་གྲུབ་པར་ངེས་སོ། །ཞེས་གསུངས་སོ། །མདོར་ན་རང་གར་འཆར་བདེ་བ་བྱེད་ན།
ཆོས་གང་ལ་ཡང་དེ་དང་དེ་ཞེས་ཟེར་ས་རེ་ཡུལ་སྟེང་ནས་རྙེད་པ་དེ་རིགས་པའི་དགག་བྱ་



214
ཀེའུ་ཚང་ཕྱག་ཆེན་ཟིན་བྲིས།
མཐར་ཐུག་ཡིན། དེ་མེད་ཀྱང་རང་རང་གི་གདགས་གཞི་ཚོགས་པ་ལ་བརྟེན་ནས་རྟོག་
པས་འཕྲལ་དུ་དེ་དང་དེ་ཞེས་ཕར་བཏགས་པ་ཙམ་གྱི་ཆོས་ཐམས་ཅད་ཡོད་དོ། །དགག་
བྱ་འདི་ནི་བདེན་འཛིན་གྱི་དམིགས་པ་འི་གཏད་སོ་ཞེས་བྱ་བའང་ཡིན་ཏེ། རིག་པ་དྲུག་ཅུ་
པ་ལས། གང་ཡང་རུང་བའི་གནས་རྙེད་ན། །ཉོན་མོངས་སྦྲུལ་གདུག་གཡོ་ཅན་གྱིས།
ཟིན་པར་འགྱུར་རོ་གང་གི་སེམས། །གནས་མེད་དེ་དག་ཟིན་མི་འགྱུར། །ཞེས་གསུངས།
ཆོས་རྣམས་རྟོག་པའི་དབང་གིས་འཇོག་ཚུལ་མ་ཤེས་ན། ལུགས་འདིའི་སྟོང་ཉིད་ཕར་ཞོག་
དེའི་བཟློག་ཕྱོགས་ཀྱི་དགག་བྱ་ཡང་ཕྲ་བ་ནས་མ་ལུས་པར་ངོས་མི་ཟིན་པས་ན། རྒྱལ་བ་
ཙོང་ཁ་པ་ཆེན་པོས། ལུགས་འདི་ལ་ཆོས་རྣམས་རྟོག་པའི་དབང་གིས་བཞག་པ་ཙམ་གྱི་
འཇོག་ཚུལ་ཤེས་ན། དེ་ལས་བཟློག་སྟེ་འཛིན་པའི་བདེན་འཛིན་བདེ་བླག་ཏུ་ཤེས་པར་འགྱུར་
བས། འདི་ལ་གཉིས། ཆོས་རྣམས་རྟོག་པའི་དབང་གིས་འཇོག་ཚུལ་དང་། དེ་ལས་བཟློག་
སྟེ་འཛིན་པའི་བདེན་འཛིན་བསྟན་པའོ། །ཞེས་གསུངས་སོ། །སྙིང་པོར་དྲིལ་ན་རང་རེ་
རྣམས་ཀྱིས་འདི་ལྟར་རྟག་ཏུ་བསམས་པར་བྱ་སྟེ། བདག་ད་ལམ་ཕྱི་རྐྱེན་དགེ་བཤེས་དང་།
ནང་རྐྱེན་དལ་འབྱོར་འཇོམས་པའི་དུས་བཟང་མི་བརྟེན་པའི་འདི་ལ། མྱུར་དུ་རང་གཞན་
གྱི་དོན་མཆོག་རྣམ་གྲོལ་སྒྲུབ་པ་ལས་བྱ་འོས་གཞན་ཅི་ཡང་མི་འདུག་ན། དེའི་ཚུལ་ནི་སྐྱེ་
རྒ་ན་འཆི་ལ་སོགས་པའི་ཉེས་སྐྱོན་བསམས་ནས་འདི་རྣམས་ཆོགས་སོགས་ཉོན་མོངས་པ་
ལས་བྱུང་ཞིང༌། ཉོན་མོངས་མཐའ་དག་གི་རྩ་བ་ནི་རང་རྒྱུད་ཀྱི་ང་དང་ང་ཡི་བར་རང་
བཞིན་གྱིས་གྲུབ་པར་འཛིན་པའི་འཇིག་ལྟ་འདི་ལས་མ་འདས་པས། ནང་གི་བློ་སྐྱོན་སེལ་
བ་ནི། ཕྱིའི་ཚེར་མ་འདོན་པ་ལྟར་མ་ཡིན་པར་བློ་ངན་གྱི་འཛིན་ཚུལ་ལོག་པའི་མཚང་རིག་



215
ཀེའུ་ཚང་ཕྱག་ཆེན་ཟིན་བྲིས།
པར་བྱས་ནས་སུན་འབྱིན་པ་ཁོ་ནས་སྤོང་དགོས་པར་འདུག་པས། འཇིག་ལྟ་འདིས་གང་
ལ་དམིགས་ནས་དེ་ཇི་ལྟར་བཟུང་བརྟག་པ་ན། རང་རྒྱུད་ཀྱི་ང་ཙམ་ལ་དམིགས་ནས་དེ་
རང་བཞིན་གྱིས་གྲུབ་པ་འཛིན་པའི་ཚུལ་བཤད་པ་བཞིན་མྱོང་ཐོག་ནས་ངེས་པར་བྱས་ཏེ་
དེ་རིགས་པ་ཡང་དག་གིས་འགོག་པར་བྱས་ན་རྣལ་འབྱོར་པ་མིང་དོན་མཚུངས་པར་འགྱུར་
ཏེ། དཔལ་ལྡན་ཟླ་བས། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་
བྱུང་བར་བློ་ཡིས་མཐོང་གྱུར་ཅིང་། །བདག་ནི་འདི་ཡི་ཡུལ་དུ་རྟོགས་བྱས་ནས། །རྣལ་
འབྱོར་པ་ཡི་བདག་ནི་འགོག་པར་བྱེད། ཅེས་གསལ་བར་གསུངས་སོ་སྙམ་དུ་བདག་འགོག་
པ་དངོས་ལ་འཇུག་པར་བྱའོ། །འདིར་བདག་ནི་འགོག་པར་བྱེད་ཅེས་པའི་བདག་ནི་དགག་
བྱའི་བདག་དང་། བདག་ནི་འདི་ཡི་ཡུལ་དུ་ཞེས་པའི་བདག་ནི་ལས་འབྲས་ཀྱི་རྟེན་གཞིར་
གྱུར་པའི་བདག་ཡིན་པས་དེ་གཉིས་མ་འདྲེས་པར་གོ་བ་གལ་ཆེའོ། །གཉིས་པ་བདག་མེད་
བསྒོམ་པས་བཏགས་ཡོད་འགྲུབ་ཚུལ་ལ་བཞི། རང་སྟེང་དུ་སྒོམ་ཚུལ། གཞན་སྟེང་དུ་
སྦྱོར་ཚུལ། ཡང་ན་སེམས་ལ་བལྟ་ཚུལ། མདོར་ན་གང་ཤར་ལ་བལྟ་ཚུལ་ལོ། །དང་པོ་
ནི། འཕགས་པ་ཀླུ་སྒྲུབ་སྐྱོབ་ཉིད་ཀྱིས། །སྐྱེས་བུ་ས་མིན་ཆུ་མ་ཡིན། མེ་མིན་རླུང་མིན་
ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། དེ་ལས་གཞན་ན་སྐྱེས་བུ་གང་། །སྐྱེས་
བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན། །ཞེས་གསུངས། དེ་ཡང་ཀླུ་སྒྲུབ་
ཀྱིས་རིན་ཆེན་འཕྲེང་བར་འདི་ལྟར་གསུངས་པའི་སྐྱེས་བུ་ནི་གང་ཟག་རང་དང་། །དེ་ནི་
ས་མིན་ནས་རྣམ་ཤེས་མ་ཡིན་པའི་བར་གྱིས་རང་གི་ཁམས་དྲུག་ཆ་ཤས་རེ་རེ་བ་དང་། ཀུན་
མིན་གྱིས་རང་གི་ཁམས་ཀྱི་ཚོགས་པ་ད་ལྟ་བ་དང་། སྔ་ཕྱིའི་རྒྱུན་གྱི་ཚོགས་པ་གང་ཡང་།



216
ཀེའུ་ཚང་ཕྱག་ཆེན་ཟིན་བྲིས།
རང་ཉིད་དུ་འཇོག་པ་བཀག་ནས། དེ་ལས་གཞན་ན་སྐྱེས་བུ་གང་། ཞེས་པས། རང་
ཉིད་ཁམས་དེ་དག་ལས་ངོ་བོ་ཐ་དད་དུ་ཡང་མི་རིགས་པར་བསྟན་པ་ལྟར་མཉམ་གཞག་
ཏུ་བདག་མེད་བསྒོམ་པས། རྗེཔ་ཐོབ་ཏུ་སྐྱེས་བུ་རང་ཉིད་ཁམས་དྲུག་འདུས་པ་ལ་བརྟེན་
ནས་བཏགས་པ་ཙམ་གྱི་བཏགས་ཡོད་དུ་འཆར་ཚུལ་སྟོན་པའི་ཕྱིར། སྐྱེས་བུ་ཁམས་དྲུག་
འདུས་པའི་ཕྱིར། །ཡང་དག་མ་ཡིན་ཞེས་གསུངས། ལས་དང་པོ་བ་བདག་འདྲ་བ་ཐོག་
མར་ནང་གི་ཁམས་དྲུག་ཀྱང་གདགས་གཞི་ལུས་སེམས་གཉིས་སུ་འདུས་ཤིང་། གཉིས་
པོ་ཡང་གདགས་གཞི་ཕུང་པོར་འདུས་པས་ན་བདག་ཕུང་གཉིས་རང་བཞིན་གྱིས་གཅིག་དང་
ཐ་དད་ཀྱི་བརྟག་པ་བྱ་སྟེ། བདེན་པར་གྲུབ་ན་བདེན་གྲུབ་ཀྱི་གཅིག་དང་ཐ་དད་གང་རུང་
ཡིན་པ་ལས་འོས་མེད་པས། བདེན་གྲུབ་ཀྱི་གཅིག་དང་ཐ་དད་གང་རུང་ལ་བདེན་གྲུབ་ཀྱི་
འབྲེལ་ཡུལ་ཞེས་བྱ་ལ། འདིར་དེ་གཉིས་གང་རུང་མ་ཡིན་པའི་ཕྱིར་ཞེས་རྟགས་སུ་བཀོད་
པས་ན། རྟགས་འདི་ལ་འབྲེལ་ཡུལ་མ་དམིགས་པའི་རྟགས་ཞེས་བྱའོ། །ལེགས་བཤད་
མྱོང་བ་དང་སྦྱར་ནས་བསྒོམ་དགོས་པས་ད་ལྟ་རང་ཅག་ལ་གང་སྣང་རང་གྲུབ་ཀྱི་སྣང་བ་
མ་གཏོགས་མེད་པས། ཐུན་གྱི་སྐབས་སུ་རང་བཞིན་ཞེས་པའི་ཐ་སྙད་ཟུར་པ་དོར་ནས།
བདག་ཕུང་གཉིས་སྣང་ལུགས་ལྟར་གྱི་གཅིག་དང་ཐ་དད་གང་ཡིན་བརྟགས་ན་གནོད་བྱེད་
ཟུག་པ་ལ་ཕན་ཆེ། དེ་ལ་ཐོག་མར་རང་ལ་ད་ལྟ་སྣང་མུས་ཀྱི་ང་ངོ་ཐོག ང་སྙམ་པའི་བློ་
ལ་སོགས་པ་ང་མ་ཡིན་པའི་ཆོས་གཞན་དང་མ་འདྲེས་པར་རང་ངོས་ནས་ཡུལ་སྟེང་དུ་འཆར་
བ་དེ་ཡིད་ལ་ནས་མ་དོར་བར་བྱས། དེ་ནས་འདི་མེད་ཅེས་མྱུར་དུ་འགོག་མི་ཉན། ལོ་
དང་ཟླ་བ་དང་ཞག་སྔ་མ་ལ་རང་གི་བྱ་བ་མངོན་མཐོ་བ་དཔེར་ན་ཚོགས་ལངས་ཡག་པོ་བྱང་



ཀེའུ་ཚང་ཕྱག་ཆེན་ཟིན་བྲིས།
217
བ་ལྟ་བུ་གསལ་བཏབ་ནས། འདི་ངས་བྱས་སྙམ་དུ་རང་གི་བྱ་བ་དང་བྱེད་པ་པོ་གཉིས་སྦྱར་
ནས་བསམས་ན་དེ་ངོ་ཐོག་ཡིན་སྙམ་པ་ཡོང་། ད་དེ་ང་ལ་ཚུར་བྱུང་མ་བྱུང་དང་ངས་ཕར་
བྱས་མ་བྱས་ཟེར་བ་ཐམས་ཅད། འདི་ལ་བྱུང་མ་བྱུང་དང་འདིས་བྱས་མ་བྱས་ཁོ་ནར་
འདུག་པས་ང་འདི་ཡོད་ནི་ཐག་ཆོད་རེད་དེ། ཡོད་ན་ཕུང་པོ་འདི་ཞེས་ད་ལྟ་སྣང་མུས་ཀྱི་
རང་གི་ཕུང་པོ་སྤྱི་ཙམ་པ་ཡང་གསལ་བཏབ་ནས། འདི་དང་རྟོག་པ་ལ་སྣང་ལུགས་ལྟར་
གྱི་གཅིག་དང་ཐ་དད་གང་རུང་ངེས་པར་ཡིན་དགོས་པའང་མྱུར་དུ་ཐག་མ་བཅད་པ་བྱས་
ནས། དེ་ལྟར་དགོས་པ་རང་རེས་བལྟས་ཀྱང་ཤེས་ནུས་སོ་སྙམ་ནས་ཡིད་གཏད་པ་ན་ཕུང་
པོ་འདི་ནི་ཕུང་པོ་ཁོ་རང་དང་སྣང་ལུགས་ལྟར་གྱི་གཅིག་ཏུ་འདུག །བུམ་པ་ལ་སོགས་པའི་
ཆོས་གཞན་ཐམས་ཅད་ནི་ཕུང་པོ་འདི་དང་སྣང་ལུགས་ལྟ་ར་གྱི་ཐ་དད་དུ་འདུག་པས། གཏན་
ནས་མེད་ན་མ་གཏོགས་ཡོད་ཕྱིན་འདི་གཉིས་གང་རུང་ལས་འོས་མ་འདས་པར་ཐག་བཅད།
དེ་ནས་ང་ངོ་ཐོག་དེ། རང་གི་གདགས་གཞི་ཕུང་པོ་འདི་དང་སྣང་ལུགས་ལྟར་གྱི་གཅིག་
ཡིན་པ་ལ་སྐྱོན་གསུམ་ལས། དང་པོ་བདག་ཁས་བླངས་པ་དོན་མེད་དུ་ཐལ་བའི་སྐྱོན་ནི།
དེ་གཉིས་སྣང་ལུགས་ལྟར་གྱི་གཅིག་ཡིན་ན་རྟོག་པ་ལ་གཅིག་ཏུ་སྣང་དགོས། གཅིག་ཏུ་
སྣང་ན་རྟོག་ངོར་ཐ་དད་དུ་སྣང་བ་ལོག་དགོས། དེ་ལྟར་ན་དེ་གཉིས་དབྱེ་བ་གཏན་མེད་
ཀྱི་གཅིག་ཡིན་པས། ཕུང་པོ་ལས་ལོགས་སུ་ཕུང་པོ་འདོར་ལེན་བྱེད་པའི་བདག་ཁས་བླངས་
པ་དོན་མེད་དེ། བདག་ཕུང་པོའི་རྣམ་གྲངས་ཙམ་དུ་ཟད་པའི་ཕྱིར། དེ་ནི་རྩ་ཤེ་ལས། ཉེ་
བར་ལེན་པ་མ་གཏོགས་པའི། །བདག་ཡོད་མ་ཡིན་བྱས་པའི་ཚེ། །ཉེ་བར་ལེན་ཉིད་བདག་
ཡིན་ན། །ཁྱོད་ཀྱི་བདག་ནི་མེད་པ་ཡིན། །ཞེས་གསུངས་སོ། །གཉིས་པ་བདག་མང་



ཀེའུ་ཚང་ཕྱག་ཆེན་ཟིན་བྲིས།
218
པོར་ཐལ་བའི་སྐྱོན་ནི། རང་ལ་སོགས་པའི་གང་ཟག་གཅིག་ལ་ཡང་ཕུང་པོ་དུ་མ་ཡོད་པ་
ལྟར་གང་ཟག་ཀྱང་མང་པོ་ཡོད་པར་འགྱུར་ཞིང༌། ཡང་ན་ཕུང་པོ་རྣམས་གཅིག་ཏུ་འགྱུར་
ཏེ། གང་ཟག་གཅིག་དང་དབྱེར་མེད་ཀྱི་གཅིག་ཡིན་པའི་ཕྱིར། དེ་ལྟར་ཡང་འཇུག་པ་
ལས། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་མང་པོར་འགྱུར།
ཞེས་སོ། །གསུམ་པ་བདག་སྐྱེ་འཇིག་ཅན་དུ་ཐལ་བའི་སྐྱོན་ནི། །རྩ་ཤེ་ལས། གལ་ཏེ་
ཕུང་པོ་བདག་ཡིན་ན། །སྐྱེ་དང་འཇིག་པ་ཅན་དུ་འགྱུར། ཞེས་གསུངས་ཏེ། ཕུང་པོ་སྐྱེ་
འཇིག་བྱེད་པ་བཞིན་དུ་བདག་ཀྱང་སྐྱེ་འཇིག་བྱེད་པར་འགྱུར་ཏེ། ཕུང་པོ་ལས་ལོགས་སུ་
བདག་མེད་པའི་ཕྱིར། དེ་ལྟར་ན་ཕུང་པོ་སྔ་ཕྱི་རྒྱན་ཆད་པའི་ཚུལ་གྱི་སྐྱེ་འཇིག་བྱེད་པ་བཞིན་
དུ། བདག་ཀྱང་རྒྱུན་ཆད་པའི་ཚུལ་གྱི་སྐྱེ་འཇིག་བྱེད་དགོས་པས། ལྷག་མེད་མྱང་འདས་
ཀྱི་ཚེ་བདག་ཀྱང་རྒྱུན་ཆད་པར་ཐལ་བ་སོགས་གྲུབ་མཐའ་འོག་མ་རང་གི་འདོད་པ་ལ་འཁྲིས་
ནས་འགོག་པ་རྣམས་ཀྱང་སྐྱོང་གང་ཐུབ་དང་། དེ་ཡང་རང་གི་ཚེ་སྔ་ཕྱི་གཉིས་ལྟ་བུ་རྟོག་
པ་ལ་གཅིག་ཏུ་སྣང་ཞིང་སྣང་བ་ལྟར་ཡིན་ན་ནི། ད་ལྟ་རང་དུས་སུ་ཡང༌། རང་གི་ཚེ་
སྔ་མ་བ་དེ་ཤི་མ་ཟིན་པར་འགྱུར་ཏེ། རང་ཉིད་དེ་དང་གཅིག་ཡིན་པའི་ཕྱིར། ཚེ་སྔ་མའི་
གང་ཟག་དེ་ཡང་མ་ཤི་བར་འདིར་སྐྱེས་པར་འགྱུར་ཏེ། དེ་ད་ལྟ་རང་དང་གཅིག་ཡིན་པའི་
ཕྱིར། དེ་ནི་རྩ་ཤེ་ལས། གལ་ཏེ་ལྷ་དེ་མི་དེ་ན། །དེ་ལྟ་ན་ནི་རྟག་པར་འགྱུར། ཞེས་
གསུངས། དེ་ལྟར་ན་ཤིན་ཏུ་ཐ་ཆད་པར་འགྱུར་ཞིང༌། དེ་དག་མི་འདོད་ན་ནི། སྐྱེ་བ་སྔ་
ཕྱི་གཉིས་ལྟ་བུ་རྟོག་པ་ལ་ཐ་དད་དུ་སྣང་ཞིང་སྣང་བ་ལྟར་ཡིན་པ་ལས་འོས་མ་འདས་པས་
དེ་ལ་ནི་སྐྱོན་གསུམ་འཇུག་འགྲེལ་ལས་གསུངས་པའི་དང་པོ་ནི། རྒྱུད་གཅིག་པ་མི་རིགས་



219
ཀེའུ་ཚང་ཕྱག་ཆེན་ཟིན་བྲིས།
ཏེ། འབྲེལ་བ་མེད་པའི་ཕྱིར། བདག་གཅིག་འབྲེལ་མེད་དེ། རང་བཞིན་སོ་སོར་སྣང་བ་
ལྟར་གྲུབ་པའི་ཕྱིར། དེ་བྱུང་འབྲེལ་མེད་དེ། ཕན་ཚུན་རག་ལས་མེད་པར་སྣང་བ་ལྟར་
གྲུབ་པའི་ཕྱིར། རྒྱུད་གཅིག་པ་མི་འཐད་ན་ང་དེའི་ཚེ་དེའི་དུས་ན་འདི་འདྲ་ཞིག་ཏུ་གྱུར་
ཏོ། །ཞེས་སྐྱེ་བ་དྲན་པ་མི་རིགས་ཏེ། ལྷས་སྦྱིན་རང་གི་སྐྱེ་བ་དྲན་པ་ན། རང་ཉིད་མཆོད་
སྦྱིན་དུ་གྱུར་པ་མི་དྲན་པ་བཞིན་ནོ། །གཉིས་པ་ལས་བྱས་པ་ཆུད་ཟོས་པར་འགྱུར་ཏེ། རང་
གིས་བསགས་ཀྱང་རང་དང་རྒྱུད་གཅིག་པ་སུས་ཀྱང་མྱོང་བ་མི་སྲིད་པའི་ཕྱིར། གསུམ་
པ་སྔོན་གྱི་འབྲས་བུ་ལ་ལོངས་སྤྱོད་པ་རྣམས་ཀྱང་ལས་མ་བྱས་པ་དང་ཕྲད་པར་གྱུར་ཏེ། དེ་
དག་གི་རྒྱུ་རྣམས་རང་དང་རྒྱུད་གཅིག་པ་སུས་ཀྱང་མ་བསགས་པའི་ཕྱིར། འདི་རྣམས་
ནི་རྩ་ཤེ་ལས། གལ་ཏེ་འདི་ནི་གཞན་འགྱུར་ན། དེ་མེད་པར་ཡང་འབྱུང་བར་འགྱུར།
དེ་བཞིན་དུ་ནི་གནས་འགྱུར་ཞིང་། དེ་མ་ཤི་བར་སྐྱེ་བར་འགྱུར། །ཆད་དང་ལས་རྣམས་
ཆུད་ཟ་དང་། །གཞན་གྱིས་བྱས་པའི་ལས་རྣམས་ནི། །གཞན་གྱིས་སོ་སོར་མྱོང་བ་དང་།
དེ་ལ་སོགས་པར་ཐལ་བར་འགྱུར། ཞེས་གསུངས། འཇུག་པ་ལས་ཀྱང་། བྱམས་པ་
ཉེར་སྦས་ལ་བརྟེན་ཆོས་རྣམས་ནི། །གཞན་ཉིད་ཕྱིར་ན་རྒྱུད་གཅིག་གཏོགས་མིན་ཏེ། །གང་
དག་རང་མཚན་ཉིད་ཀྱིས་སོ་སོ་བ། །དེ་དག་རྒྱུད་གཅིག་གཏོགས་པ་རིགས་མ་ཡིན། ཞེས་
གསུངས་སོ། །དེ་ལྟར་གནོད་བྱེད་མང་པོ་མཐོང་ནས། ང་དེ་ཕུང་པོ་འདི་དང་རང་བཞིན་
གྱི་གཅིག་མ་ཡིན་པར་ངེས་པ་ན། རང་བཞིན་གྱིས་ཐ་དད་ལས་འོས་མ་འདས། དེའི་སྣང་
ལུགས་ནི། ང་དེ་འཆར་ས་ཕུང་པོའི་སྟེང་ནས་འཆར་བ་ཙམ་མ་གཏོགས། དོན་དུ་བུམཔ་
ལས། ཐ་དད་པའི་སྣང་ཚུལ་དང་ཁྱད་པར་མེད་ལ། དེ་ལྟར་ན་བདག་ཕུང་པོ་འདུས་བྱས་



220
ཀེའུ་ཚང་ཕྱག་ཆེན་ཟིཊ 3ས།
སུ་མཚོན་པའི་མཚན་ཉིད་སྐྱེ་འཇིག་གནས་པ་དང་མི་ལྡན་པར་འགྱུར་ཏེ། དཔེར་ན་རྟ་དང་
བ་ལང་གཉིས་དོན་གཞན་དུ་གྲུབ་པས། གཅིག་གི་མཚན་ཉིད་གཅིག་ལ་མི་ལྡན་པ་བཞིན་
ནོ། །བདག་སྐྱེ་འཇིག་གནས་པའི་མཚན་ཉིད་དང་མི་ལྡན་ན། ང་སྙམ་པའི་འཛིན་པ་ལྷན་
སྐྱེས་ཀྱིས་བདག་ཏུ་ཐ་སྙད་འདོགས་པའི་གཞི་དམིགས་པར་མི་འཐད་དེ། འདུས་མ་བྱས་
ཡིན་པའི་ཕྱིར། དངེར་ན་ནམ་མཁའི་མེ་ཏོག་གམ་མྱང་འདས་བཞིན་ནོ། །དེ་ལྟར་ཡང་
རྩ་ཤེ་ལས། གལ་ཏེ་ཕུང་པོ་རྣམས་ལས་གཞན་ཕུང་པོའི་མཚན་ཉིད་མེད་པར་འགྱུར། ཞེས་
གསུངས། གཞན་ཡང་བུམ་པ་གཏན་ནས་མེད་པའི་གཞིར་ཡང་ངའོ་སྙམ་པ་བཅོས་མིན་
སྐྱེ་བ་བཞིན་དུ། རང་གི་ཕུང་པོ་གཏན་ནས་མེད་པའི་གཞིར་ཡང་ངའོ་སྙམ་པའི་བློ་བཅོས་
མིན་སྐྱེ་སྲིད་པར་འགྱུར་ཏེ་རྩ་ཤེ་ལས། བདག་ནི་ཉེ་བར་ལེན་པ་ལས། །གཞན་དུ་འཐད་
པ་ཉིད་མ་ཡིན། །གལ་ཏེ་གཞན་ན་ལེན་མེད་པར། །གཟུང་ཡོད་རིགས་ནའང་གཟུང་དུ་
མེད། ཅེས་དང་། འཇུག་པ་ལས་ཀྱང་། དེ་ཕྱིར་ཕུང་པོ་ལས་གཞན་བདག་མེད་དེ། །ཕུང་
པོ་མ་གཏོགས་དེ་འཛིན་མ་གྲུབ་ཕྱིར། །ཞེས་གསུངས་སོ། །མདོར་ན་ད་ལྟ་ང་ཡིན་བསམ་
སའི་ང་ངོ་ཐོག་ཕར་བཏགས་པ་ཙམ་མ་ཡིན་པར་རང་ངོས་ནས་ཚུར་སྣང་བ་དེ་བློས་བཟུང་།
འདི་ཡོད་ན་ཕུང་པོ་འདི་དང་རང་བཞིན་གྱིས་གཅིག་དང་ཐ་དད་གང་རུང་ལས་འོས་མེད་
པར་ཐག་བཅད། གཅིག་ཡིན་ན་ང་དང་ང་ཡི་ཞེས་བདག་ཕུང་ཐ་དད་དུ་འཇོག་པའི་ཐ་སྙད་
པའི་ཚད་མ་ཐམས་ཅད་ཀྱིས་གནོད་པར་འགྱུར་ལ། ཐ་དད་ཡིན་ན་བདག་ཕུང་པོ་དང་མི་
ལྡན་པ་དང་ཕུང་པོ་ལ་མ་ལྟོས་པར་འགྱུར་བ་སོགས་གནོད་བྱེད་མང་པོ་བཟློག་ཏུ་མེད་པར་
མཐོང་ནས། ང་འདི་རི་བོང་གི་རྭ་དང་རྣམ་པ་ཀུན་ཏུ་མེད་མཚུངས་ཡིན་པ་ལ། ཐོག་



ཀེའུ་ཚང་ཕྱག་ཆེན་ཟིན་བྲིས།
221
མེད་ནས་ད་བར་ཡོད་མེད་རྟོག་དཔྱོད་ཙམ་ཡང་མ་མྱོང་བར་ཡོད་ཤགས་བྱས་པས་མ་བྱུང་།
ད་ནི་བློ་ངན་ལང་ཤོར་ལ་གཏོང་རི་ཤི་སྙམ་པ་རང་ཤུགས་ཀྱིས་འདྲེན་ཐུབ་པར་བྱས་ནས་
དགག་བྱ་དེ་བཀག་ཙམ་གྱི་མེད་དགག་སྟོང་སང་གི་ངང་ལ་སྔར་ཞི་གནས་ཀྱི་སྐབས་སུ་བཤད་
པ་ལྟར་མཉམ་པར་འཇོག་ཅི་ཐུབ་བྱ་ཞིང་། སྟོང་སང་གི་ངེས་ཤེས་དེ་ཤུགས་ཞན་དུ་འགྲོ་
ན། དགག་བྱའི་རང་བཞིན་དེ་འདྲ་ཡོད་པ་ལ་གནོད་བྱེད་དང་། མེད་པའི་སྒྲུབ་བྱེད་མཐའ་
ཡས་པ་བསམས་ནས་ངེས་ཤེས་དེའི་ངར་བསྐྱེད་ཅིང༌། ངར་ལྡན་དེའི་རྒྱུན་ལ་ཅི་གནས་
བྱེད་པ་ནི་མཉམ་གཞག་ནམ་མཁའ་ལྟ་བུའི་སྐྱོང་ཚུལ་ཡིན་ནོ། །ངེས་ཤེས་དེ་ལ་དབུ་མའི་
ལྟ་བ་ཟེར། ལྟ་བ་དེས་ང་མེད་པར་རྟོགས་པ་མ་ཡིན་ཡང་། སྟོང་ཉིད་ངེས་པའི་ངེས་ངོར་
ང་གཏན་མེད་དུ་སོང་བ་ནི་ཡུལ་རྣམས་རང་གི་ངོས་ནས་གཏན་མེད་ཡིན་པའི་གནས་ལུགས་
ངོ་འཕྲོད་པ་ཡིན་པས། དེ་ཁ་སྐྱོང་བ་མ་གཏོགས་ད་དུང་རང་བཞིན་གྱིས་མེད་དོ་ཞེས་དགག་
བྱའི་ཁྱད་པར་གསར་དུ་འདོགས་པ་དང་། ཐ་སྙད་ཅམ་དུ་ཡོད་སྙམ་པའི་རྟོག་པ་མངོན་
དུ་བྱེད་པ་ལྟ་བུ་རྣམས་མཉམ་གཞག་སྐྱོང་སྐབས་མི་རིགས་སོ། །དེ་ནས་རྗེས་ཀྱི་ང་སྙམ་
པའི་རྟོག་པ་མངོན་དུ་བྱས་པ་ཙམ་གྱི་ངའི་བྱ་བྱེད་ལ་ཞུགས་པའི་དུས་སུ་ཡང་། དགག་བྱ་
མེད་པའི་ངེས་ཤེས་དང་མ་བྲལ་བར་དགག་བྱ་སྣང་བའི་སྒྱུ་མའི་འཆར་ཚུལ་གྱི་སྒོ་ནས། རང་
གི་གདགས་གཞི་ཁམས་དྲུག་འདུས་པ་ལ་བརྟེན་ནས་ང་ཞེས་ཕར་བཏགས་པ་ཙམ་ཞིག་ལས་
འབྲས་ཀྱི་རྟེན་དུ་ངེས་ནས་སྣང་སྟོང་གཉིས་ཚོགས་སུ་ཤར་ན་ཚད་མེད་དེ། རྗེ་བླ་མ་ཙོང་
ཁ་པ་ཆེན་པོས། རིགས་པས་རྣམ་པར་དཔྱད་པ་ན་གང་ཟག་ལ་སོགས་པ་ལ་རང་གི་ངོ་བོས་
གྲུབ་པའི་ཡུལ་སྟེང་དུ་སྡོད་ཚུལ་ཅུང་ཟད་ཀྱང་མི་འདུག་གོ་སྙམ་པ་དང་། དེ་ལ་བརྟེན་ནས་



222
ཀེའུ་ཚང་ཕྱག་ཆེན་ཟིན་བྲིས།
སྣང་བ་འདི་རྣམས་ཀྱང་བན་བུན་དུ་འཆར་བ་ཙམ་དཀའ་བ་མིན་གྱི་དེ་འདྲ་དེ་དབུ་མའི་གྲུབ་
མཐའ་ལ་མོས་ཤིང་རང་བཞིན་མེད་པའི་ཚུལ་སྟོན་པའི་ཆོས་ཐན་ཐུན་ཐོས་པ་ཐམས་ཅད་
ལའང་ཡང་། དཀའ་ས་ནི་རང་གི་ངོ་བོས་གྲུབ་པའི་རང་བཞིན་མ་ལུས་པར་ཁེགས་པ་དང་
རང་བཞིན་མེད་པའི་གང་ཟག་ལ་སོགས་པ་དེ་ཉིད་ལས་གསོག་པ་པོ་དང་འབྲས་བུ་མྱོང་བ་
པོ་ལ་སོགས་པར་འཇོག་པ་ལ་ངེས་པ་གཏིང་ནས་འདྲོངས་ཏེ་དེ་རྣམས་སུ་འཇོག་ཐུབ་པའི་
གཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མའི་ལྟ་བ་ཤིན་ཏུ་རྙེད་དཀའ་བ་ཡིན་ནོ།
ཞེས་དང་། བསྟོད་པ་ལེགས་བཤད་སྙིང་པོ་ལས། འཇིག་རྟེན་རྒུད་པ་ཇི་སྙེད་པ། །དེ་ཡི་
རྩ་བ་མ་རིག་སྟེ། །གང་ཞིག་མཐོང་བས་དེ་བཟློག་པ། །རྟེན་ཅིང་འབྲེལ་བར་འབྱུང་བར་
གསུངས། །དེ་ཚེ་བློ་དང་ལྡན་པ་ཡིས། །རྟེན་ཅིང་འབྲེལ་བར་འབྱུང་བའི་ལམ། །ཁྱོད་
ཀྱི་བསྟན་པའི་གནད་ཉིད་དུ། །ཇི་ལྟར་ཁོང་དུ་ཆུད་མི་འགྱུར། དེ་ལྟ་ལགས་ན་མགོན་
ཁྱོད་ལ། །བསྟོད་པའི་སྒོར་ནི་སུ་ཞིག་གིས། །བརྟེན་ནས་འབྱུང་བར་གསུངས་པ་ལས།
ངོ་མཚར་གྱུར་པ་ཅི་ཞིག་ཡོད། །གང་གང་རྐྱེན་ལ་རག་ལས་པ། །དེ་དེ་རང་བཞིན་གྱིས་
སྟོང་ཞེས། །གསུང་བ་འདི་ལས་ཡ་མཚན་པའི། །ལེགས་འདོམས་ཚུལ་ནིཅི་ཞིག་ཡོད།
ཅེས་གསངུས་ཤིང་། དེ་ཡང་ཐ་སྙད་ཙམ་དུ་ཡང་རང་གི་ངོ་བོས་གཏན་ནས་མེད་པ་རི་
བོང་གི་རྭ་དང་འདྲ་བའི་ཆོས་ཐམས་ཅད་ལ། མི་འདྲ་བ་རྒྱུ་རྐྱེན་གཞན་གྱི་ཚོགས་པ་ལ་
བརྟེན་ནས་རྟོག་པ་ཚད་མས་འཕྲལ་དུ་འདི་དང་འདིའོ་ཞེས་སོ་སོར་བཏགས་པ་ཙམ་གྱི་
བཏགས་ཡོད་མིང་རྐྱང་གི་རྣམ་གཞག་ལ་ཡང་ནས་ཡང་དུ་འདྲིས་པར་བྱ་སྟེ། འཇུག་པ་
ལས། བདེན་པ་གཉིས་སུའང་རང་བཞིན་མེད་པའི་ཕྱིར། དེ་དག་རྟག་པ་མ་ཡིན་ཆད་



223
ཀེའུ་ཚང་ཕྱག་ཆེན་ཟིན་བྲིས།
པའང་མིན། །ཞེས་གསངུས་པ་ལྟར་རོ། །ཡང་མདོ་སྡེ་ཟབ་མོའི་དབྱངས་ཀྱིས་དོན་དྲན་
པར་བྱ་བར་གསུངས་པ་ལྟར་ཐུན་མཚམས་སུ་ངེས་པར་བྱ་ཞིང་། གཙོ་བོར་ཐོག་མའི་དུས་
སུ་རང་ལ་གཞན་གྱིས་ཐུག་ཐུག་ཆེ་བ་ཞིག་བཏང་ན་ཡང་། ང་ལ་བཏང་བྱུང་སྙམ་པའི་
ང་དེ་སྣང་ཚུལ་སྔར་བདག་མེད་མ་སྒོམ་གོང་དང་འདྲ་ཡང་། ཞེན་ཚུལ་མི་འདྲ་བ་དེ་མ་
ཐག་འདི་ལ་ཐུག་ཐུག་ཅི་གཏོང་། འདི་མེད་པ་སྙམ་དུ་རྒྱུ་མཚན་དང་བཅས་པ་དྲན་ནས་
འཇམ་ཏིང་སྟེ་འགྲོ་བ་ཞིག་ངེས་པར་མཛད་དགོས། དེ་འདྲ་བྱུང་ན་སྟོང་ཉིད་གཅིག་རྟོགས་
པས་ཀྱང་ཆོག་པ་ལྟ་བུ་ཡོང་། འོ་དེའི་དུས་སུ་ཞིབ་ཏུ་བརྟགས་ན། བདག་འཛིན་གྱི་དམིགས་
པའི་གཏད་སོ་ང་དེ་གཏན་མེད་དུ་མཐོང་བས། དེ་ལ་བརྟེན་པའི་རྣམ་གཞག་ཐམས་ཅད་
གཏན་མེད་དུ་སོང་ཡང་། ང་ཞེས་པའི་མིང་རྐྱང་པ་དེ་ལ་དེ་དུས་ཐུག་ཐུག་བཏང་བ་སོགས་
རང་གཞན་གཉིས་ཀའི་ཚད་མ་ལ་གྲགས་ཤིང་གྲུབ་པའི་བྱ་བྱེད་ཐམས་ཅད་བསྙོན་མེད་དུ་
བཞག་པས་ཆོག་པ་ལ་མི་གནོད་པར་མ་ཟད་ཕན་འདོགས་པའི་སྒོ་གཅིག་བུ་སྟོང་པ་རྟེན་འབྱུང་
གི་དོན་དུ་ཤར་བ་ཞེས་པ་དེ་ཡིན། དེ་ཡང་ཕུང་པོ་གཞན་མི་དགོས། རང་གི་ལག་པ་ལས་
ལོགས་སུ་ང་རང་བཞིན་གྱིས་ཡོད་པར་སྣང་བ་ཤེས་སླ་ཞིང་། ང་དེ་ལྟར་ཡོད་ན་ལག་པ་
ཙམ་ལ་ཐུག་ཐུག་བྱས་པས་ང་ལ་ཐུག་པའི་གོ་ག་ནས་ཆོད། དེ་ལྟར་ན་ལག་པ་ན་བས་རང་
ན་བའི་གོ་མི་ཆོད་པ་སོགས་འཇིག་རྟེན་གྱི་མཐོང་བ་ཚད་མས་གནོད་པ་འཇུག་པ་ཤེས་ནས་
ཀླུ་སྒྲུབ་ཀྱིས། འཕགས་པའི་བདེན་པ་བཞི་པོ་རྣམས། །ཁྱོད་ལ་མེད་པར་ཐལ་བར་འགྱུར།
ཞེས་རང་བཞིན་མེད་པ་ལ་ཚུར་བརྗོད་པའི་སྐྱོན་རྣམས་ཕར་ལྡོག་སྟེ་བཀོད་པ་སོགས་རིགས་
པའི་སློབ་དཔོན་གོང་འོག་རྣམས་ལ་གཏིང་ནས་དད་གུས་ཟླ་མེད་པ་སྐྱེས་ཡོད། དེ་ཡང་དཔེར་



ཀེའུ་ཚང་ཕྱག་ཆེན་ཟིན་བྲིས།
224
ན་རང་གིས་ཐོག་མར། ང་འདི་ཡིན། ཁོ་འདི་ཡིན། བུམ་པ་འདི་ཡིན། ཀ་བ་འདི་ཡིན་
ཞེས་སོ་སོའི་གདགས་གཞིའི་སྟེང་དུ་ཟེར་ས། བསམ་ས། མཛུབ་མོ་འཛུགས་ས་སྟེ་ཕར་
རྟོག་པས་བཟོ་མི་དགོས་པ་ལ། སོ་སོའི་ངོས་ནས་ཡོད་པ་རེ་འཆར་ཞིང་འཛིན། དེ་ལྟར་
མེད་ན་རྣམ་གཞག་ཐམས་ཅད་བྱ་ས་མེད་པ་བློ་ལ་ཤར་ནས། གྲུབ་མཐའ་འོག་མའི་སློབ་
དཔོན་རྣམས་ཀྱིས་སྐྱོན་བརྗོད་པ་ལྟར་བདེན་སྙམ་པ་ལྟ་བུ་དགོས། དེ་ནས་ཞིབ་ཏུ་རྣམ་པར་
དཔྱད་པ་ན་ཆོས་ཐམས་ཅད་རང་རང་གི་ངོས་ནས་ཁྲིག་ཁྲིག་པ་དེ་འདྲ་ཡོད་ན། གཟན་
ལ་བརྟེན་ནས་བཟང་ངན་འགྱུར་ལྡོག་གང་ཡང་མི་འཐད་པ་དང་། སོ་སོ་སྐྱེ་བོ་རྣམས་ཀྱིས་
ཆོས་ཀྱི་གནས་ལུགས་མངོན་སུམ་དུ་མཐོང་ཟིན་པས། འཕགས་པའི་མཉམ་གཞག་ཡེ་ཤེས་
ཀྱི་དགོས་པ་མེད་པ་དང་། ཡེ་ཤེས་དེ་དངོས་པོའི་འཇིག་རྒྱུར་ཐལ་བ་སོགས་ཚུར་བརྗོད་
པ་དང་། མ་བརྗོད་པའི་སྐྱོན་ཐམས་ཅད་ཕར་ལྡོག་སྟེ་འཇུག་པར་ནང་ནས་ངེས་པ་འདྲོངས་
པས། ཐལ་འགྱུར་བའི་ལུགས་མཆོག་འཛིན་པ་ལས་ནམ་ཡང་མི་འདའ་བ་ཞིག་ཡོང་ཡང་
ཡོང་ལ། དགོས་ཀྱང་དགོས་སོ། །དེ་ཡང་དཔེར་ན་བདག་ཕུང་གཉིས་རང་བཞིན་གྱིས་
ཐ་དད་ཡིན་ན། དེ་ཡུལ་དུ་བྱེད་པ་རྟོག་པ་སྣང་ཡུལ་ལ་འཁྲུལ་དོན་མེད་པས། དེ་སྣང་
ཚུལ་ལྟར་དུ་གྲུབ་པའི་ཐ་དད་དུ་འཇོག་དགོས་ན། འབྲེལ་མེད་ཀྱི་སྐྱོན་ཐམས་ཅད་མི་འཇུག་
པའི་གནས་མེད་ཀྱི། སྤྱིར་བདག་ཕུང་པོ་དང་གཅིག་པ་བཀག་པའི་ཡོད་པ་ལ་བརྟེན་ནས་
ཐ་དད་དུ་ཕར་བཏགས་པ་ཙམ་གྱི་ཐ་དད་ལ་ནི། རྟོག་པ་ལ་ཐ་དད་དུ་སྣང་བ་དང་སྒོ་བསྟུན་
ནས་བདག་ཕུང་ཐ་དད་ཀྱི་ཐ་སྙད་ཙམ་ཞིག་བྱས་ཀྱི་གྲུབ་ལུགས་སྣང་ཚུལ་ལྟར་དུ་གྲུབ་མི་
དགོས་པས་ན། སྐྱོན་མེད་ཅིང་འབྲེལ་ཆགས་པའི་རང་ལུགས་འཇོག་ཚུལ་འདི་ལྟར་ཡིན་



ཀེའུ་ཚང་ཕྱག་ཆེན་ཟིན་བྲིས།
225
ཏེ། ལམ་རིམ་ཆུང་བ་ལས། དེ་ལྟར་མཚན་འཛིན་གྱི་དམིགས་གཏད་མཐའ་དག་གིས་
སྟོང་པའི་སྟོང་ཉིད་ཀྱི་ངེས་པ་དྲངས་ནས། ལས་འབྲས་ཀྱི་འབྲེལ་བའི་ངེས་པ་མི་འདོར་
བས། འདོར་ལེན་བསྟན་པ་ལ་ཤིན་ཏུ་བསྔགས་ཏེ། བྱང་ཆུབ་སེམས་འགྲེལ་ལས། ཆོས་
རྣམས་སྟོང་པ་འདི་ཤེས་ནས། །ལས་དང་འབྲས་བུ་བསྟེན་པ་གང་། ངོ་མཚར་བས་ཀྱང་
འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང༌། ཞེས་གསུངས་སོ། །དེ་ལྟར་འོང་
བ་ལ་ནི། རང་བཞིན་གྱིས་ཡོད་པ་དང༌། ཡོད་ཙམ་དང༌། རང་གི་མཚན་ཉིད་ཀྱིས་མེད་
པ་དང༌། མེད་པའི་ཁྱད་པར་ཕྱེད་དགོས་ཏེ། འཇུག་འགྲེལ་ལས། ཞེས་སོགས་གསུངས་
པ་ལྟར་དང་། ཡང་དེས་ན་རང་གི་ངོ་བོས་མེད་པས་ཡོད་མཐའ་ཐམས་ཅད་དང༌། དེ་
ཉིད་ལ་རང་བཞིན་མེད་པའི་རྒྱུ་འབྲས་འཇོག་ནུས་པས་མེད་མཐའ་ཐམས་ཅད་ལས་གྲོལ་
ལོ། །ཞེས་གསུངས་ཤིང་། གཞན་ཡང་རྩ་འཇུག་གི་ལུང་སྐབས་སུ་བབས་པ། གལ་ཏེ་
འཇིག་རྟེན་ཚད་མ་ཡིན་ན་ནི། ཞེས་སོགས་ཤིན་ཏུ་མང་ཞིང་བྱིན་རླབས་ཆེ་བ་རྣམས་ཀྱི་
སྤྲོ་བསྡུ་ལ་མཁས་པར་བྱའོ། །གཉིས་པ་གཞན་སྟེང་དུ་སྦྱོར་ཚུལ་ནི། ཇི་ལྟ་བར། དེ་
བཞིན་ཁམས་ནི་རེ་རེ་ཡང༌། །འདུས་ཕྱིར་ཡང་དག་ཉིད་དུ་མིན། གསུངས་པ་ཇི་བཞིན་
བཙལ་བ་ན། །མཉམ་གཞག་མཉམ་པར་འཇོག་མཁན་སོགས། །རྡུལ་ཕྲན་ཙམ་ཡང་མ་
རྙེད་པ། དེ་ཚེ་གཡེང་མེད་རྩེ་གཅིག་ཏུ། །ནམ་མཁའ་ལྟ་བུའི་མཉམ་གཞག་སྐྱོང་། ཞེས་
གསུངས། དེ་ལྟར་རང་ལ་དམིགས་ནས་བདག་མེད་བསྒོམས་པས་བཏགས་ཡོད་གྲུབ་ཚུལ་
ཇི་ལྟ་བར་དེ་བཞིན་དུ་གཞན་སྐྱེ་འཕགས་ཀྱི་གང་ཟག་ཐམས་ཅད་དང་ཕྱི་ནང་གི་ཁམས་ཀྱིས་
བསྡུས་པའི་ཆོས་ཐམས་ཅད་ཀྱང་། རེ་རེ་ནས་རང་གི་ཆ་ཤས་དུ་མ་འདུས་པའི་ཆ་བཅས་



226
ཀེའུ་ཚང་ཕྱག་ཆེན་ཟིན་བྲིས།
ཤ་སྟག་ཡིན་པ་ལ་ངེས་པ་དྲངས་ནས་སྣང་ཚུལ་ལྟར་གྱི་ཆོས་དེ་རྣམས་ཡོད་ན། ཡོད་ལུགས་
རང་རང་གི་ཆ་ཤས་ཀྱི་ཁོངས་ན་དེ་དག་དང་དབྱེར་མེད་ཀྱི་གཅིག་དང་། འབྲེལ་མེད་ཀྱི་
ཐ་དད་གང་རུང་ལས་མི་འདའ་བའི་མཐའ་བཀག །དེ་འདྲའི་གཅིག་དང་ཐ་དད་གང་དུ་
གྲུབ་ཀྱང་མངོན་སུམ་གྱི་གནོད་བྱེད་བཟློག་ཏུ་མེད་པར་མཐོང་ནས་ཆོས་ཀུན་བདེན་མེད་
ཀྱི་གནས་ལུགས་ལ་འབྱོར་བ་བྱེད། དེ་ཡང་གཟུགས་ཅན་རྣམས་ནི་རྡུལ་ཕྲ་རབ་ལྟ་བུ་ཡང་
ཤར་ལ་བལྟས་པའི་ཆ་དེས་ནུབ་ལ་མི་ལྟ། ནུབ་ལྟའི་ཆ་དེས་ཤར་ལ་མི་ལྟ་བས་ཆ་ཤས་མི་
འདྲ་བ་དུ་མ་ཡོད། དེ་བཞིན་དུ་ཤེས་པ་རྣམས་ནི་དུས་སྔ་ཕྱིའི་ཆ་ཤས་དང་བཅས་པ་དང་།
ཡུལ་འགའ་ཞིག་རྟོགས་པའི་ཆ་དང་། འགའ་ཞིག་མ་རྟོགས་པའི་ཆ་དུ་མ་འདུས་ནམ་མཁའི་
ལྟ་བུ་ཡང་གཟུགས་ཅན་གྱི་ཕྱོགས་འགའ་ཞིག་ལ་ཁྱབ་པ་དང་། མ་ཁྱབ་པའི་ཆ་དུ་མ་འདུས་
པའི་ཆ་བཅས་ཡིན། དེ་བཞིན་དུ་སྟོང་ཉིད་ལ་ཡང་། །གདགས་གཞིའི་སྒོ་ནས་ཕྱེ་བའི་
ཆ་དུ་མ་དང་། སྟོང་གཞི་ལ་ཕར་ཁྱབ་ཆེ་ཆུང་གི་སྟོང་པའི་ཆ་དུ་མ་ཡོད། ཆོས་ཀྱི་བདག་
མེད་མ་ལུས་པར་བསྒོམ་པ་ལ་ནི་རྩ་ཤེའི་ཁམས་བརྟག་པའི་རབ་བྱེད་ནས་གསུངས་པའི་རིགས་
ལམ་གྱིས་ཁམས་དྲུག་ལ་མཚན་མཚོན་དང་དངོས་པོ་ཡོད་མེད་ཀྱི་རང་བཞིན་རང་དབང་
གིས་ཡོད་པ་ལྷག་མ་མ་ལུས་པར་བཀག་ཙམ་གྱི་མེད་དགག་མཉམ་གཞག་དུ་བསྐྱངས་པས།
རྗེས་ཐོབ་ཏུ་ཆོས་རྣམས་འགྲུབ་ཐབས་གཞན་པ་མིང་གི་ཐ་སྙད་ཀྱི་དབང་གིས་བཞག་པ་ཙམ་
ལ་འདྲིས་པར་བྱའོ། །དཔེར་ན། ནམ་མཁའ་ཡང་གཞན་སྡེ་བྱེ་བྲག་པས་རྗེས་གྲུབ་ཏུ་
འདོད། རང་སྡེ་བྱེ་བྲག་ཏུ་སྨྲ་བས་དངོས་པོར་འདོད་པ་ཡང་། བུམ་པ་བཞག་ཤུལ་ལ།
དངོས་པོ་གཞན་བཞག་ཆོག་པའི་གོ་ས་ཕྱེ་བའི་དོན་བྱེད་ནུས་པའོ་སྙམ་དུ་དགོངས་པ་ཡིན་



ཀེའུ་ཚང་ཕྱག་ཆེན་ཟིན་བྲིས།
227
ཏེ། དོན་དུ་དེ་ནི་ནམ་མཁས་གོ་ཕྱེ་བ་མ་ཡིན་གྱི། བུམ་པ་གཞན་དུ་སྤོས་པའི་དབང་གིས་
གོ་ཕྱེ་ཞིང་། རང་གི་གོ་སར་གཟུགས་ཅན་གཞན་མི་ཆུད་པ་ཡང་། གཟུགས་ཅན་དེ་ཉིད་
ཀྱིས་བཀག་པ་ཡིན་གྱི། ནམ་མཁས་བཀག་པ་མ་ཡིན་པས། ནམ་མཁའ་ནི་ཐོག་རེག་བཀག་
ཙམ་གྱི་མེད་དགག་སྟོང་སང་ཞིག་ཡིན་ཡང་། ད་ལྟ་རང་ཅག་གིས་ནམ་མཁའ་དངོས་མེད་
དུ་རང་བཞིན་གྱིས་གྲུབ་པར་འཛིན་པས་ཞེན་ཡུལ་དེ་སུན་ཕྱུང་དགོས་ལ། འདི་དག་གི་
སྐབས་སུ། དེང་དུས་བདག་འདྲ་བས་བུམ་པ་བདག་མེད་དུ་བསྒོམ་འདོད་པ་བྱུང་བའི་ཚེ།
སྔོན་དུ་དམ་པའི་ཞལ་ལས་བྱུང་བའི་གཞུང་གི་དཀའ་གནད་ལ་བློ་ངོར་ཐག་ཆོད་པའི་གོ་བ་
མ་བཙལ་བར། བུམ་པའི་ཁ་ནས་ཞབས་ཀྱི་བར་རེ་རེ་ནས་བུམ་པ་མ་ཡིན་ཞེས་བསལ་བའི་
མཐར་བུམ་པ་མ་རྙེད་པ་ཙམ་ལ་གནས་ལུགས་མཐར་ཐུག་ཏུ་གོ་ནས་དེ་ལྟར་སྐྱོང་བར་བྱེད་
ཀྱང༌། དེ་ནི་སྟོང་གཞི་འདིའི་སྟེང་དུ་དགག་བྱ་འདི་འགོག་གི་རྣམ་དབྱེ་མེད་པས། ཡང་
ན་བུམ་པ་གཏན་མེད་དུ་འཛིན་པའི་ཆད་ལྟར་འགྱུར། ཡང་ན་བུམ་པ་འཛིན་པའི་རྣམ་རྟོག་
བཀག་ཙམ་རེ་བྱས་པའི་མཐར་རྒྱུན་དུ་བུམ་པའི་རྣམ་གཞག་ཅིག་བྱས་ཕྱིན། རྟེན་འབྲེལ་
གྱི་འགལ་ཟླ་མི་མཐུན་ཕྱོགས་ཀྱི་བདེན་གྲུབ་ཀྱི་བུམ་པ་དབང་ཤེས་ལ་སྣང་བ་འདི་ལྟར་འཛིན་
པའི་རྟག་ལྟ་ལས་ལྷག་པའི་རྩལ་འདོན་རྒྱུ་མེད་པར་འགྱུར་བས་ན། དེ་འདྲའི་སྟོང་པ་ནི་
རྟེན་འབྲེལ་བཤིག་པའི་སྟོང་པ་དང་། དེ་རྟོགས་པས་དྲངས་པའི་སྣང་བ་བན་བུན་དུ་ཤར་
བ་ཙམ་ཡང་དབུ་མའི་ལུགས་ཀྱི་སྒྱུ་མ་ལྟ་བུའི་དོན་གཏན་ནས་མིན་པར་ལམ་རིམ་ལས་
གསུངས་སོ། །འོན་ཀྱང་ལས་དང་པོ་བས་ཐོག་མར་ལྟ་བ་ལ་བག་ཆག་འཇོག་ཕྱིར་འཁྲིད་
ཚུལ་དེ་ཅུང་འཆར་བདེ་བས་དེ་ལྟར་བྱེད་ན་ཡང་མཐའ་དེ་གཉིས་སེལ་བའི་ཕྱིར་དུ་ཐོག་མར་



228
ཀེའུ་ཚང་ཕྱག་ཆེན་ཟིན་བྲིས།
བློ་ལ་ཡུལ་སྟེང་ནས་ཚུར་ཤར་བའི་བུམ་པ་རང་གི་ཁྱད་ཆོས་དང་མ་འདྲེས་པ་དེ་ངོས་གཟུང་།
འདི་བདག་རང་འཁྲུལ་པའི་སྣང་བ་ཙམ་ཡིན་པ་མ་གཏོགས་དོན་དུ་ཡོད་པ་ཞིག་ཡིན་ན་འདི་
ལ་བློ་མིག་གིས་བལྟས་ནས་ཉེ་རུ་སོང་བ་རང་བཞིན་གྱིས་གསལ་དུ་རང་སོང་ནས་གནོད་
པ་མེད་པའི་སྡོད་ལུགས་འདི་ལས་མི་འགྱུར་བར་མཐོང་དགོས་པར་ཁ་རྗེས་འབྲང་བ་ཙམ་
མིན་པའི་རྒྱུ་མཚན་ཡང་དག་གིས་དྲངས་ནས་བློ་ངོར་ཐག་ཆོད་པ་ཞིག་ངེས་པར་དགོས།
འདི་གཉིས་ནན་ཏན་མེད་ན་བླ་མའི་མན་ངག་གིས་བློ་མིག་ཕྱེ་ནས་བལྟས་པའི་མ་རྙེད་པའམ་
མེད་པ་མཐོང་བའི་ཕྱོགས་འདྲ་བ་དམ་དུ་མ་བྱུང་ཡང་། དེའི་དུས་སུ་དུས་རྒྱུན་ང་རང་འཁྲུལ་
ནས་འདི་ལྟར་སྣང་བ་མ་གཏོགས་ཡུལ་རང་གི་ངོས་ནས་རྟག་ཏུ་གཏན་མེད་ཀྱི་གནས་ལུགས་
འདི་འདྲ་རེད་སྙམ་པའི་སྔར་ཕན་གྱི་འཁྲུལ་བའི་མཚང་རིག་ཅིང་ཆོས་རྣམས་ཀྱི་གནས་ལུགས་
རང་ངོ་འཕྲོད་པའི་ངེས་ཤེས་རྣམ་དག་སྐྱེས་ནས་འདི་ལྟར་སྟོན་པའི་ཆོས་དང་ཆོས་སྨྲ་བ་ལ་
ཡིད་ཆེས་ཀྱི་དད་མོས་ཚད་མེད་པ་ཕྱིན་ཆད་གཞན་དུ་མི་འགྱུར་བ་ཞིག་རྒྱུད་ལ་སྐྱེ་དགོས་
རྒྱུའི་སྙིང་པོ་མཐར་ཐུག་ཡིན་པ་ལ། དེ་འདྲ་གཏན་ནས་སྐྱེས་མེད་པས་ན་གོང་དུ་བཤད་
པ་ལྟར་ནན་ཏན་བྱ་ཞིང་། དེ་ཡང་དཔེར་ན་རང་ཅག་ལ་གཞན་གྱིས་རྒྱ་གར་ན་གསེར་གྱི་
འཁོར་ལོ་ལན་དུ་ཡོད་པ་བཤད་པས། བཤད་པ་ལྟར་གྱི་འཁོར་ལོ་རང་གི་བློར་ཤར་བ་དེ་
དགག་བྱའི་འཆར་ཚུལ་དང་འདྲ། དེ་ལྟར་ཡོད་ཤགས་བྱས་པས་རང་ལ་བྱུང་ན་བསམས་
པ་དང་གཞན་ལ་མ་བྱུང་ན་སྙམ་པ་ལྟ་བུའི་ཆགས་སྡང་རྒྱུན་མི་ཆད། དེ་ལྟར་ཡོད་ན་དེ་
འདྲ་བསམ་འོས་རེད་ཀྱང་ཡོད་མེད་མི་ཤེས་པས་ཁེ་ཉེན་ཆེ་བར་འདུག །ད་དེ་ཡོད་མེད་
ཀྱང་ང་རས་བལྟར་ཕྱིན་ན་ཁོ་ཐག་ཆོད་ནུས་སྙམ་པ་ཡོང་བ་ནང་ལྟར་སྐྱེ་དགོས། བལྟར་



229
ཀེའུ་ཚང་ཕྱག་ཆེན་ཟིན་བྲིས།
ཕྱིན་ན་ཡོད་ཟེར་ས་དེར་ཐག་ཉེ་རུ་སོང་བ་རང་བཞིན་གྱི་ཡོད་མེད་ཀྱི་གནས་ལུགས་གང་
ཡིན་གསལ་དུ་རང་སོང་ནས་མཐར་རང་གིས་ཡོད་མེད་གང་ཡིན་པ་དེ་ཇི་བཞིན་མཐོང་ནས་
གཞན་གྱིས་གཞན་དུ་བཀྲི་བར་མི་ནུས་པའི་བློ་རྩེ་ཡོད་པ་ཞིག་ཡོང་མོད། འདི་ལྟ་བུའི་ཕུ་
ཐག་གཅོད་ལུགས་ཀྱང་དེ་ཁ་ནང་ལྟར་ཡིན། དེ་ནས་ཡུལ་ཁོ་རང་གི་ངོས་ནས་ཚུར་ཡོད་
པར་ཤར་བའི་བུམ་པ་དེ། ཁ་ནས་ཞབས་རའི་བར་གྱི་ཆ་ཤས་རེ་རེ་བ་དང་ཚོགས་པ་དང་
དབྱིབས་དང་ཁ་དོག་དེ་དག་ལས་གཞན་པ་གང་ཡིན་སྙམ་དུ་བརྟག་དཔྱད་བྱས་པས་གང་
དུ་ཡང་མ་གྲུབ་པའི་གཏན་ནས་མེད་པར་ཐག་ཆོད་པ་ན། ངེས་ཤེས་དེའི་ཤུགས་མ་ཉམས་
པའི་རྒྱན་ལ་ཅི་གནས་བྱས་ནས་དངོས་དང་དངོས་མེད་ཀྱི་ཆོས་ཐམས་ཅད་ཀྱང་དེ་ལྟར་མེད་
པའི་ངང་ལ་མཉམ་གཞག་བསྐྱངས། མཉམ་གཞག་དེ་རྣམ་མཁྱེན་དུ་གྱུར་ཀྱང་། སྟོང་
ཉིད་གཟིགས་པའི་གཟིགས་ངོར་བུམ་སོགས་ཀུན་རྫོབ་ཀྱི་ཆོས་ཐམས་ཅད་མེད་པས་མ་
གཟིགས་པ་དང༌། དེའི་ཚོན་ཡོད་པའི་ཁྱད་པར་སོགས་མྱོང་བ་ལ་བཀར་བའི་དཀའ་གནད་
རྣམས་བསམ་པ་རྣམ་དག་གིས་ཁོང་དུ་ཆུད་པ་ལ་འབད་པས་དུས་འདའ་རྒྱུ་བྱུང་ན་རང་གཞན་
གྱི་གཏན་གྱི་མདུན་མ་ཐམས་ཅད་འགྲུབ་ཚར་བ་ཡིན་ཞེས། བདག་གི་ཟུང་འཇུག་བླ་མ་
རན་པོ་ཆེ་རྣམ་གཉིས་ཀྱི་བཀའ་ངོ་མ་ཡིན། དེ་ཡང་དོན་དུ་བུམ་སོགས་འཛིན་པའི་རྟག་
པ་ནན་གྱིས་བཀག་པའི་མི་རྟོག་པ་ཙམ་དང་མི་འདྲ་བར། འདི་ནི་ཡུལ་རང་གི་ངོས་ནས་
བུམ་སོགས་ཀྱི་ཆོས་གང་ཡང་མེད་པ་ལ། ད་ལྟ་རང་ཅག་གིས་ཐམས་ཅད་ཡོད་པར་སྣང་
ཞིང་འཛིན་པ་དེ་སུན་ཕྱུང་ནས་མེད་པར་ངོ་འཕྲོད་པའི་གཟིགས་ངོ་དེར་བུམ་སོགས་སྙམ་
པའི་རྟོག་པ་ཚད་མ་སྐྱེ་བཅུག་ཀྱང་སྐྱེ་ས་མ་རྙེད་པའི་རྟོག་མེད་ཀྱི་རྣལ་འབྱོར་དུ་གྱུར་པ་སྟེ། །



ཀེའུ་ཚང་ཕྱག་ཆེན་ཟིན་བྲིས།
་ 230
མདོ་ལས། གང་ཞིག་དངོས་རྣམས་དངོས་མེད་ཤེས་པ་དེ། །ནམ་ཡང་དངོས་པོ་ཀུན་ལ་
ཆགས་མི་འགྱུར། །གང་ཞིག་ནམ་ཡང་དངོས་ཀུན་ཆགས་མེད་པ། །དེ་ནི་ཏིང་འཛིན་
མཚན་མ་མེད་ལ་རེག །ཅེས་གསུངས་སོ། །དེ་ལྟར་མཉམ་གཞག་ཏུ་རིགས་ཤེས་ཀྱིས་
བཀག་པའི་དགག་བྱའི་ཆོས་དེ་རྣམས་རྗེས་ཐོབ་ཏུ་ཐ་སྙད་ཚད་མས་ཀྱང་མི་འཇོག་ཅིང་།
དགག་བྱ་དེའི་འགལ་ཟླར་གྱུར་པའི་སྣང་བ་རྟེན་འབྲེལ་གཟུགས་བརྙན་དང་འདྲ་བའི་ཐ་སྙད་
ལ་ནི་མཐར་ཐུག་དཔྱོད་པའི་རིགས་ཤེས་ཚད་མས་ཀྱང་གནོད་པ་མེད་དོ། །དེས་ན་གཞི་
གཅིག་གི་སྟེང་དུ་ཡང་རིགས་ཤེས་ཀྱིས་བཀག་པ་དེ་ཐ་སྙད་དུ་ཡང་མི་འཇོག་ཅིང་། ཐ་
སྙད་ཀྱིས་བཞག་པ་དེ་རིགས་ཤེས་ཀྱིས་ཀྱང་མ་བཀག་པའི་ཟུང་འཇུག་འདི་ལ་གོ་བ་རྙེད་པ་
ནི་ཤིན་ཏུ་གལ་ཆེའོ། །དེའི་ཚུལ་ནི་འཇུག་པ་ལས། དེ་ནི་དེ་ཉིད་དུ་འམ་འཇིག་རྟེན་དུ།
རྣམ་པ་བདུན་གྱིས་འགྲུབ་འགྱུར་མིན་མོད་ཀྱི། །རྣམ་དཔྱད་མེད་པར་འཇིག་རྟེན་ཉིད་ལས་
འདིར། །རང་གི་ཡན་ལག་བརྟེན་ནས་འདོགས་པ་ཡིན། །ཞེས་གསུངས་སོ། །སྟོང་ཉིད་
བཅོ་བརྒྱད་ཀྱི་ནང་ནས་ཀྱང་སྟོང་པ་ཉིད་སྟོང་པ་ཉིད་རྟོགས་དཀའ་ཞེས་སྐྱབས་མགོན་བསྐལ་
བཟང་རྒྱ་མཚོས་གསུངས་པ་ལྟར་ཡིན་པས་། སྟོང་ཉིད་ལ་དམིགས་པའི་ཞི་གནས་རྐྱང་
པ་དང་ཞི་ལྷག་ཟུང་འབྲེལ་ཙམ་ཐོབ་ནས་སྟོང་པ་ཉིད་སྟོང་པ་ཉིད་བསྒོམ་པ་ལ་གཙོ་བོར་འབད་
ན་གཉིས་སྣང་ནུབ་པ་ལ་མྱུར་བའི་ཁྱད་ཡོང་གསུངས། དེ་ཡང་སྟོང་ཉིད་ཡིན་སྙམ་དུ་བསྒོམ་
ན་ནི་ཀུན་རྫོབ་བསྒོམས་པ་ལ་འགྲོ་བས་དེའདྲ་མིན། སྟོང་ཉིད་ཁྱད་གཞིར་བཟུང་ནས་དེ་
སོ་སྐྱེ་རང་ཉིད་ཀྱི་མཉམ་གཞག་ལ་སྣང་བ་ལྟར་གྱིས་སྟོང་པར་རྒྱུ་མཚན་ཡང་དག་བསམས་
ན་སྒོམ་དགོས། དང་པོ་ཉིད་ནས་ཐེག་ཆེན་དུ་རིགས་ངེས་པའི་སྦྱོར་ལམ་མཉམ་གཞག་



231
ཀེའུ་ཚང་ཕྱག་ཆེན་ཟིན་བྲིས།
ཡེ་ཤེས་ལྟ་བུ་ལ་སྟོང་ཉིད་བདེན་གྲུབ་ཏུ་ཡང་སྣང་བདེན་མེད་དུ་ཡང་སྣང་ཟེར་བ་སོགས་
གྲྭ་ཚང་སོ་སོའི་ཡིག་ཆའི་བཤད་པ་རྣམས་ནི་དེང་སང་སྦྱངས་དང་མ་སྦྱངས་བདག་འདྲ་བ་
ཕལ་ཆེར་གྱིས་རྩོད་པ་ལ་ཆགས་པའི་ལབ་རྒྱུ་ཙམ་དུ་བྱེད་དེ། སྙིང་ནས་ཐར་པ་འདོད་པ་
ཡོད་ན་བཤད་པ་དེ་རྣམས་མེད་ཐབས་མེད་པ་ཡིན་ཏེ། འཇུག་པ་ལས། བསྟན་བཅོས་
ལས་དཔྱད་རྩོད་ལ་ཆགས་པའི་ཕྱིར། །མ་མཛད་རྣམ་གྲོལ་ཕྱིར་ནི་དེ་ཉིད་བསྟན། །ཞེས་
གསུངས། རྗེ་བཙུན་པ་ལ་སོགས་པའི་རྩ་བའི་ཡིག་ཆ་མཁན་པོ་རྣམས་ཀྱི་དགོངས་པ་ཡང་།
སྟོང་ཉིད་བདེན་མེད་ཀྱི་རྣམ་པ་ཤར་ནས་བསྒོམས་པས་སྟོང་ཉིད་སྤྱི་དེ་བདེན་མེད་དུ་སྣང་
ཡང༌། སྟོང་ཉིད་བྱེ་བྲག་པ་སྟོང་ཉིད་བདེན་པར་མེད་པ་དེ་བདེན་པར་སྣང་བ་ལས་མི་འདའ་
བ་ལྟ་བུའི་ཁྱད་པར་ཡོད། སོ་སྐྱེའི་མཉམ་གཞག་གི་མཐར་ཐུག་སྦྱོར་ལམ་ཆོས་མཆོག་ཆེན་
པོའི་གནས་སྐབས་སུ་ཡང་། ཆོས་གཅིག་ཀྱང་མ་ལུས་པ་བདེན་པས་སྟོང་པ་ལ་མཉམ་པར་
འཇོག་པར་བསམས་ཀྱང་། བཞག་མཚམས་སུ་སྟོང་པ་ཉིད་ལ་གཉིས་སྣང་ནུབ་པ་མི་སྲིད་
པ་ཡིན། གཞན་ཡང་ཚོགས་ལམ་གྱི་སྐབས་ཀྱི་སྟོང་ཉིད་ལ་དམིགས་པའི་ཞི་གནས་རྐྱང་
པ་ལྟ་བུ་སྟོང་ཉིད་ལ་དམིགས་པ་དང་སྒོམ་བྱུང་གཉིས་ཀ་ཡིན་ཡང་། སྦྱོར་ལམ་མ་ཐོབ་
བར་དུ་སྟོང་ཉིད་ལ་དམིགས་པའི་སྒོམ་བྱུང་ཡིན་པ་མ་གསུང་བ་རྣམས་ལ་ལས་དང་པོ་བའི་
སྒོམ་གྱི་གནད་ཁྱད་པར་ཅན་ཡོད་ངེས་ལགས་པས། ཚིག་གི་ཟིན་མཚམས་ཙམ་མ་ཡིན་
པའི་དོན་གྱི་གོ་བ་ལེགས་པར་འཚོལ་དགོས་སོ། །ད་ནི་གསུམ་པ་ཡང་ན་སེམས་ལ་བལྟ་
ཚུལ་ནི། ཡང་ན་མཉམ་པར་བཞག་པའི་ངང་། །གཟུགས་སུ་མ་གྲུབ་སྟོང་སང་དེ། །སྒྲིབ་
མེད་སྣ་ཚོགས་འཆོར་ཞིང་འཕྲོ། །འགག་མེད་གསལ་ཞིང་རིག་པའི་རྒྱུན། །ཆད་པ་མེད་



232
ཀེའུ་ཚང་ཕྱག་ཆེན་ཟིན་བྲིས།
པར་འཇུག་པའི་སེམས། ལྟོས་མེད་སྣང་ཞིང་འཛིན་པ་ཡིན། །ཞེས་ཡུལ་མགོན་པོ་ཞི་བ་
ལྷས། ། རྒྱུད་དང་ཚོགས་ཞེས་བྱ་བ་ནི། །འཕྲེང་བ་དམག་སོགས་བཞིན་དུ་བརྫུན། །ཞེས་
གསུངས་ལུང་དང་རིགས་པ་ཡིས། །སྣང་ཚུལ་ལྟར་དུ་མ་གྲུབ་པའི། །ངང་དུ་རྩེ་གཅིག་
མཉམ་པར་གཞོག །ཅེས་གསུངས། དེ་ཡང་གསང་བ་འདུས་པ་ལས། །ཆོས་ཐམས་
ཅད་ཀྱི་རྩ་བ་རླུང་སེམས་ཙམ་ཟླ་བར་སྣང་བ་དེ་ངའོ་ཞེས་པ་དང་། ཡུམ་གྱི་མདོ་ལས་ཀྱང་།
བླ་གབ་མེད་པ་དང་ནམ་མཁའ་ལ་རྣལ་འབྱོར་བྱའོ། །ཞེས་པ་སོགས་མདོ་རྒྱུད་ཐམས་ཅད་
ཀྱི་དགོངས་པ་ཁྱད་པར་ཅན་གྱི་གཏད་སོ་རང་སེམས་བདེན་སྟོང་བསྒོམས་པའི་སེམས་ལ་
བལྟ་ཚུལ་འདི་དང་། ས་བཅད་བཞི་པ་གང་ཤར་ལ་བལྟ་ཚུལ་གཉིས་ནི་ས་བཅད་སྔ་མ་གཉིས་
ལས་ལོགས་སུ་བྱེད་པ་ཡང་། སྔ་མ་གཉིས་ནི་བདེན་གྲུབ་ཀྱི་འབྲེལ་ཟླ་མ་དམིགས་པ་སྟེ་
གཅིག་དུ་བྲལ་གྱི་རིགས་པ་གཙོ་ཆེ་བས། བདག་མེད་སྤྱིའི་ལྟ་ཐོག་ལ་གསར་དུ་རྩལ་སྦྱོང་
བྱེད་པ་ཡིན། ས་བཅད་ཕྱི་མ་འདི་གཉིས་ནི་བདེན་གྲུབ་ཀྱི་འགལ་ཟླ་དམིགས་པ་སྟེ་རྟེན་
འབྲེལ་གྱི་རིགས་པ་གཙོ་ཆེ་བས། བདག་མེད་ངེས་ཟིན་གྱི་དོན་ལ་ལྟ་ཐོག་ནས་རྩལ་འདོན་
བྱེད་པ་ལྟ་བུ་ཡིན་པས། འདི་དག་གི་སྐབས་སུ་ཡང་བདག་མེད་སྤྱིའི་སྐྱོང་ཚུལ་གྱི་གནད་
དང་མ་བྲལ་བ་གལ་ཆེ། དེས་ན་སྐབས་འདིར་ཡང་ཆད་པ་མེད་པར་འཇུག་པའི་སེམས་
ཞེས་པ་ཡན་གྱིས་ཁྱད་ཆོས་དེ་རྣམས་དང་ལྡན་པའི་སྟོང་གཞི་རང་གི་སེམས་བསྟེན། ཞེན་
ཡུལ་ཞེས་པ་ཡན་གྱིས་གང་གིས་སྟོང་རྒྱའི་དགག་བྱ་བསྟན། མཉམ་པར་གཞོག་ཅེས་པ་
ཡན་གྱིས་དགག་བྱ་དེ་འགོག་པའི་ལུང་རིགས་དང་། བཀག་པའི་མེད་དགག་ལ་མཉམ་
པར་འཇོག་ཚུལ་བསྟན། སེམས་ཀྱི་ཁྱད་ཆོས་གཟུགས་ཅན་དུ་མ་གྲུབ་པས་སྟོང་སང་སོགས་



233
ཀེའུ་ཚང་ཕྱག་ཆེན་ཟིན་བྲིས།
གོང་དུ་བཤད་པ་ལྟར་དང་། སྔར་སེམས་ཀྱི་ཀུན་རྫོབ་ངོ་སྤྲོད་ཚུལ་ནི་རང་ཅག་གིས་བུམ་
པ་མངོན་སུམ་དུ་རྟོགས་པའི་ཆོས་ཀྱི་སེམས་ངོ་འཕྲོད་པ་མ་གཏོགས་སེམས་ཀུན་རྫོབ་ཀྱི་
བདེན་པ་ཡིན་པར་རྟོགས་པའི་དོན་མིན་ཏེ། དེ་ལྟར་རྟོགས་པ་ལ་སེམས་བརྫུན་པར་འགྲུབ་
དགོས་ཤིང༌། དེ་ལ་ནི་སྔོན་དུ་བདེན་གྲུབ་ཚད་མས་ཁེགས་དགོས་སོ། །སྤྱིར་དབྱེ་གཞི་
ཤེས་བྱ་ལ་སོ་སོར་ཕྱེ་བའི་གྲངས་བདེན་པ་གཉིས། གཉིས་ཟེར་བ་ཐ་དད་ཀྱི་དོན་ཡིན་པས།
ཐ་དད་ལུགས་ནི་ངོ་བོ་གཅིག་པའི་ཐ་དད་ཡིན་ལ། དེ་ཡང་སེམས་ལ་སོགས་པའི་ཆོས་ཅན་
རེ་རེའི་ངོ་བོ་ལ་ཡང་། ཀུན་རྫོབ་དང་དོན་དམ་པའི་ངོ་བོ་གཉིས་གཉིས་ཡོད་ཅིང་། སེམས་
ཀྱི་གསལ་རིག་ནི་སེམས་ཀྱི་ཀུན་རྫོབ་པའི་ངོ་བོ་དང་། དེ་བདེན་སྟོང་ནི་སེམས་ཀྱི་དོན་དམ་
པའི་ངོ་བོ་ཡིན་ལ། སེམས་ཀྱི་བདེན་པ་གཉིས་ངོ་བོ་གཅིག་ཏུ་འགྲུབ་ལུགས་ནི། སེམས་
ཀྱི་དོན་དམ་པའི་ངོ་བོ་ལ་བཞག་པའི་བདེན་སྟོང་དེ་གཞན་ཞིག་བདེན་པས་སྟོང་པ་ལ་མི་བྱེད་
ཀྱི། སེམས་ཀྱི་ཀུན་རྫོབ་པའི་ངོ་བོར་བཞག་པའི་གསལ་རིག་ཁོ་རང་བདེན་པས་སྟོང་པ་
ཞིག་ཡིན་པས་སོ། །ད་དུང་དོན་དང་མི་འགལ་བའི་གོ་བདེ་བར་བྱེད་ན། ཆོས་ཐམས་
ཅད་རང་རང་གི་བདེན་པར་མེད་པ་དང་ཐ་སྙད་དུ་ཡོད་པ་གཉིས་ཀ་ཡིན་པས་བདེན་གཉིས་
ངོ་བོ་གཅིག་ཡིན་ཡང་། ཆོས་ཐམས་ཅད་རང་རང་གི་བདེན་པ་གཉིས་ཀ་མ་ཡིན་པས་ལྡོག་
པ་ཐ་དད་དུ་བཞག་གོ །འདི་དག་ལེགས་པར་མ་གོ་ན་མྱོང་བ་ཐོག་མའི་དུས་སུ་དམ་པ་འགའ་
ཞིག་གིས་ཀྱང་། སེམས་སྟོང་ཉིད་ཡིན། སྟོང་ཉིད་སེམས་ཡིན་སྙམ་དུ་དགོངས་ནས་དེ་
ལྟར་གསུངས་པ་མང་ངོ་། །དེ་ལྟར་ཡང་འཇུག་པ་ལས། དངོས་ཀུན་ཡང་དག་རྫུན་པ་
མཐོང་བ་ཡིས། །དངོས་རྙེད་ངོ་བོ་གཉིས་ནི་འཛིན་པར་འགྱུར། །ཡང་དག་མཐོང་ཡུལ་



ཀེའུ་ཚང་ཕྱག་ཆེན་ཟིན་བྲིས།
234
གང་དེ་དེ་ཉིད་དེ། །མཐོང་བ་བརྫུན་པ་ཀུན་རྫོབ་བདེན་པར་གསུངས། །ཞེས་གསུངས་
པ་ལྟར་ཆོས་ཅན་གཅིག་གི་སྟེང་ནས་ཚད་མ་གཉིས་སོ་སོའི་རྙེད་དོན་བདེན་པ་གཉིས་ཀྱི་རྣམ་
དབྱེ་ཀླུ་སྒྲུབ་ཀྱིས་ཇི་ལྟར་གཏན་ལ་ཕབ་པ་ལྟར་ཤེས་པ་ཤིན་ཏུ་གལ་ཆེ་སྟེ། དེ་ཉིད་ལས།
སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དོ། །དེ་
དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་པས་ཐར་པ་གྲུབ་ཡོད་མིན། །ཐ་
སྙད་བདེན་པ་ཐབས་སུ་གྱུར་པ་དང༌། །དོན་དམ་བདེན་པ་ཐབས་བྱུང་གྱུར་པ་སྟེ། །དེ་
གཉིས་རྣམ་དབྱེ་གང་གིས་མི་ཤེས་པ། །དེ་ནི་རྣམ་རྟོག་ལོག་པས་ལམ་ངན་ཞུགས། །ཞེས་
གསུངས་པ་ལྟར་རོ། །སྐབས་འདིའི་ཡང་ན་མཉམ་པར་བཞག་པའི་ངང༌། །ཞེས་པའི་
མཉམ་གཞག་ནི་སེམས་ངོ་འཕྲོད་པའི་ཀུན་རྫོབ་པའི་མཉམ་གཞག་ལ་གཙོ་བོར་བྱས་ན་དེའི་
ངང་ནས་ལྟོས་མེད་ཀྱང་དགག་བྱ་འཆར་ཚུལ་མངོན་ཆེ་བ་ཡོང་བས། དེའི་ཚུལ་ནི་སྔར་
གྱི་སེམས་འཛིན་ཙམ་དང་མི་འདྲ་བར་སེམས་བློ་ལ་སྣང་ཚུལ་བརྟག་པ་ནས་འགོ་བརྩམས་
ཏེ་གནས་ཚུལ་ལ་བལྟ་བའི་རིགས་ཤེས་བསྐྱེད་དགོས། སྣང་ཚུལ་ནི་སེམས་དེ་སྔོན་སོང་
གི་རང་གི་རྒྱུ་རྐྱེན་སོགས་ལ་ལྟོས་པ་ལྟ་ཅི། །དུས་མཉམ་པའི་རང་གི་ཆ་ཤས་རྣམས་ལ་
ཡང་ལྟོས་མེད་ཀྱི་རང་དབང་དུ་སྣང་ཞིང༌། སྣང་བ་དེ་ལྟར་ཡིན་ཤགས་བྱེད་པའི་བློ་དེ་བདེན་
འཛིན་ཡིན། དེའི་ཞེན་ཡུལ་ནི་སྤྱིར་དགག་བྱ་བདེན་གྲུབ་གཏན་མེད་ཡིན་ཡང་། ད་ལྟ་
རང་ཅག་གི་ངོར་ཡོད་པའི་ནང་ནས་ཀྱང་སེམས་ཡིན་པས་ན། འདི་ངའི་སེམས་ཡིན་སྙམ་
པ་སྐྱེ་སའི་སེམས་རང་ངོས་ནས་རྙེད་པ་སྟེ། མདོར་ན་རང་ལ་ད་ལྟ་སྣང་བ་ལྟར་གྱི་སེམས་
འདི་ཡིན། དེ་བཞིན་དུ་བུམ་པ་བདེན་གྲུབ་ཀྱང་བདག་འདྲ་བའི་མིག་ལ་སྣང་བ་ལྟར་གྱི་བུམ་



235
ཀེའུ་ཚང་ཕྱག་ཆེན་ཟིན་བྲིས།
པ་འདི་ཁ་རང་ཡིན། སྔོན་གཙང་གི་བླ་མ་དཀའ་ཆེན་ཞིག་གིས་ངེས་དོན་གྱི་ལྟ་བ་རྙེད་པའི་
སྙན་གྲགས་ཆེན་པོ་བྱུང་དུས། དབུས་ཀྱི་གཞུང་ལུགས་པ་གཉིས་ཀྱིས་དེའི་དྲུང་དུ་བྱོན།
མཇལ་མ་ཐག་ནས་ཁྱེད་ཀྱིས་ལྟ་བ་རྙེད་པའི་མཚན་སྙན་ཆེ་བས་ངེད་གཉིས་ལ་སྟོང་ཉིད་
བསྟན་དགོས་ཞུས་པས། བླ་མ་དེས་མདུན་དུ་ཀ་བ་ཞིག་ཡོད་པ་ལ་མཛུབ་མོ་བཙུགས་ནས་
ངས་ལྟ་བ་མང་པོ་མི་ཤེས། ཀ་བ་འདི་མིག་གིས་མཐོང་ན་ཡང་གཏན་ནས་མེད་སྙམ་པ་
ཞིག་བློའི་ཕུག་ན་ཡོད་གསུངས་པས། ཁོང་གཉིས་ཀྱིས་གདམས་ངག་མུས་མཐུད་ཀྱིས་ཞུས་
ན། རང་ལ་ཚིག་གི་རྣམ་དབྱེ་ཡོད་པ་དང༌། བླ་མ་དོན་གྱི་ཉམས་མྱོང་ཡོད་པ་འཛོམ་པས་
སྙིང་པོ་རྣམ་དག་ཅིག་ལོན་ངེས་ལ། རྟེན་འབྲེལ་ལེགས་པར་མ་འགྲིག་པས་ཆད་ལྟ་ལྟ་བུར་
མཐོང་ནས་འཕྲལ་དུ་ལོག་ཡོང་པ་རེད། དེས་ན་ད་ལྟ་རང་ཅག་ལ་སྣང་བ་ལྟར་གྱི་བུམ་
སོགས་ཀྱི་ཆོས་འདི་ཐམས་ཅད་གཏན་མེད་ཡིན་པ་ལ་གཏན་མེད་དུ་ངོ་འཕྲོད་ནས། བདེན་
འཛིན་ལ་གང་ཤར་རང་ལུགས་སུ་བྱེད་པའི་ད་ལྟ་སྣང་ཞིང་འཛིན་མུས་ཀྱི་བུམ་སོགས་ཀྱི་
ཆོས་འདི་ཚོ་གཏན་ནས་མིན་ས་ཞིག་ནས་བསམས་པས་གཞི་སོ་སོའི་ཐ་སྙད་ཀྱི་རྣམ་གཞག་
ཇི་བཞིན་འཐད་པའི་གཅིག་ཆོག་རྒྱལ་པོ་རྟེན་འབྲེལ་དེ་ནི། རྟག་མཐའ་བདེན་གྲུབ་དང་
བྲལ་བའི་སྟོང་པ་དང་ཆད་མཐའ་གཏན་མེད་དང་བྲལ་བའི་སྣང་སྟོང་གཉིས་ཚོགས་ཀྱང་
ཟེར། དབུ་མ་པས་བགྲོད་པའི་ཤུལ་ཡིན་པས་དབུ་མའི་ལམ་ཡང་ཟེར། རྩོད་བཟློག་ལས་
ཀྱང་། གང་གིས་སྟོང་དང་རྟེན་འབྱུང་དང་། དབུ་མའི་ལམ་དུ་དོན་གཅིག་པར། །གསུང་
མཆོག་མཚུངས་པ་མེད་པ་ཡི། །སངས་རྒྱས་དེ་ལ་ཕྱག་འཚལ་ལོ། །ཞེས་སྟོང་དང་རྟེན་
འབྱུང་དབུ་མའི་ལམ་གསུམ་མིང་གི་རྣམ་གྲངས་སུ་གསུངས་ཤིང༌། རྗེ་ལྕང་སྐྱ་རོལ་རྡོར་



236
ཀེའུ་ཚང་ཕྱག་ཆེན་ཟིན་བྲིས།
གྱིས། ད་ལྟ་རང་རེ་ཡི་བློ་གསལ་འགའ་ཞིག །ཚུགས་ཐུབ་བདེན་གྲུབ་སོགས་བརྡའ་ལ་
ཞེན་པས། །སྣང་བ་ལིང་ལིང་དེ་རང་སོར་བཞག་ནས། །དགག་རྒྱུ་རྭ་ཅན་ཞིག་འཚོལ་
བར་སྣང་སྟེ། སྒྲིབ་བྲལ་ཨ་མ་ཡི་བཞིན་རས་དེ་ན། །ལང་ལང་ལིང་ལིང་དེ་ཡོད་སྐད་
མི་འདུག །གནད་འགག་མ་ཐིགས་པའི་བཤད་བཤད་མང་ན། །ཨ་མ་རྒན་མོ་དེ་བྲོས་དོགས་
འདུག་གོ །ཡོད་ཞིག་ཡོད་མོད་ཀྱང་ད་ལྟའི་འདི་འདྲའི། །རང་རོང་འགལ་འདུ་ཅན་ཡིན་
ཚོད་མི་སྣང༌། །ཕ་མ་འཛའ་བཅུགས་ཀྱིས་འབྲལ་མེད་བག་ཕེབས། །འཇམ་འཇམ་སྐྱིད་
སྐྱིད་ཅིག་ཡིན་པར་སྣང་ངོ༌། །ཞེས་གསུངས་པ་འདི་རང་སྙིང་པོར་འདུག་གོ །འོན་ཀྱང་
གཞུང་བཤད་ལ་སྦྱང་རྩིས་རང་མ་བྱས་ན་བསྡུས་བསྒོམ་གྱིས་མགོ་འཁོར་ཐེབ་ཉེན་ཆེའོ།
གོང་གི་ད་ལྟའི་ཆོས་འདི་ཚོ་གཏན་ནས་མིན་ས་ཞིག་ནས་བསམ་ལུགས་ཀྱང་། རྐྱེན་འདི་
པ་ཙམ་གྱིས་ཞེས་སོགས་གསུངས་པ་ལྟར། སེམས་ལ་སོགས་པའི་དངོས་པོ་རྣམས་ནི་གཙོ་
བོ་རང་གི་རྒྱུ་རྐྱེན་ལ་བརྟེན་པ་དང་། དངོས་མེད་ཀྱི་ཆོས་རྣམས་རང་རང་གི་གདགས་གཞི་
ཆ་ཤས་ཚོགས་པ་ལ་བརྟེན་པ་དང་། ཐམས་ཅད་ཀྱང་རང་འཛིན་གྱི་རྟོག་པ་ཚད་མ་ལ་ལྟོས་
ཤིང་རག་ལས་པ་ལ་ཁ་ལབ་ཙམ་མིན་པའི་ངེས་ཤེས་ནང་ནས་འཚོལ་དགོས་པ་ཡིན། སྐབས་
འདིར་ཚིག་འགྲོས་ཀྱི་གོ་ལུགས་མ་ཤེས་ན། ཞེན་ཡུལ་མགོན་པོ་ཞི་བ་ལྷས། །ཞེས་སོགས་
ཀྱིས་ཞེན་ཡུལ་ལྟོས་མེད་ཀྱི་སེམས་དེ་འཕྲེང་དམག་བཞིན་དུ་བརྫུན་པར་སྒྲུབ་པར་གོ་ཡོང་
སྟེ་དེ་ཙམ་མིན། འོ་ན་ཇི་ལྟར་ཡིན་ན་དཔེའི་སྐབས་སུ་འཕྲེང་དམག་ཁོ་རང་གཉིས་བརྫུན་
པར་གསུངས་པ་ལྟར་སེམས་རང་བརྫུན་པར་རྟོགས་དགོས། དེའི་ཚུལ་ནི། སྟོང་གཞིའི་
སྒོ་ནས་ངེས་སླ་བ་གཟུགས་བརྙན་རྨི་ལམ་ཙམ་ཞིག་བདེན་མེད་རྟེན་འབྲེལ་དུ་མ་ངེས་གོང་



ཀེའུ་ཚང་ཕྱག་ཆེན་ཟིན་བྲིས། ། 237
ནས། ཆོས་ཐམས་ཅད་སྐད་ཅིག་གིས་སྟོང་པ་ཉིད་དུ་གྱུར་སྙམ་དུ་བསམ་མཁན་བདག་
འདྲ་བའི་བློ་ཚོད་དང་བསྟུན་ནས་ཞུ་ན། ཐོག་མར་རང་གི་འཕྲེང་བ་མདུན་དུ་བཞག །དེ་
ལ་བལྟས་པས་ཕར་འཕྲེང་བ་སྙམ་དུ་བསམས་མ་བསམས་ལ་མ་ལྟོས་པར་འཕྲེང་ཐག་ལ་
འཕྲེང་རྡོག་བརྒྱུས་པའི་སྟེང་ནས་དེ་ཚོ་མ་ཡིན་པའི་འཕྲེང་བ་ཚུར་ཤར་བ་དེ་བློས་བཟུང༌།
འདི་ཡོད་མེད་བལྟས་པས་ཤེས་སྙམ་ནས་ཞིབ་ཏུ་བརྟགས་པས་འཕྲེང་རྡོག་ལ་སོགས་པ་གཞི་
དེར་ཡོད་ཚད་ནི་འཕྲེང་བ་ཁོང་རང་གི་ཁྱད་ཆོས་ཡིན་པ་ཤ་སྟག་ལས་མ་འདས་པས་འཕྲེང་
བ་ཁོང་རང་ནི་མ་རྙེད་པས་མེད་པར་གྱུར། དེའི་དུས་སུ་ད་དུང་དེ་ཕྱིན་མཐོང་བ་དེ་དྲན་
པར་བྱས་ནས་འདི་དུས་རྒྱུན་ཡོད་པ་དང་ད་མེད་པ་གཉིས་བྱུང་། འདི་གཉིས་གང་གནས་
ལུགས་མཐར་ཐུག་ཡིན་སྙམ་དུ་བརྟགས་ནས་དུས་རྒྱུན་གྱི་ཡིན་ལུགས་ཕྱོགས་གཅིག་ལ་ཐག་
མ་ཆོད་ན། ཇི་ཙམ་བསྒོམས་ཀྱང་དུས་རྒྱུན་བདེན་པར་གྲུབ་པ་ཞིག་གནས་སྐབས་དེར་
མ་གྲུབ་པར་བཅོས་པའི་བློས་བྱས་ཀྱི་སྟོང་པ་ལྟ་བུ་ཞིག་མ་གཏོགས་གར་ཡང་མི་ཕན། དེས་
ན་བརྟགས་ལུགས་ནི། འདི་དུས་རྒྱུན་ཡོད་ན་ནི་ད་རེས་མེད་འགྲོ་དོན་མེད་པར་མ་ཟད་
བློ་ངོ་འདིར་གསལ་དུ་རང་འགྲོ་དགོས་ཏེ། འདི་གསལ་བར་མཐོང་ཕྱིར་ཞིབ་ཏུ་བལྟས་པ་
ཙམ་མ་གཏོགས་གདགས་གཞི་གཏོར་བའི་ལས་ནི་མ་བྱས། བྱས་ཀྱང་གནོད་དོན་མེད་
དེ་འདི་དང་གདགས་གཞི་རྣམས་ལྟོས་མེད་ཀྱི་སོ་སོ་བ་ཡིན་པའི་ཕྱིར་སྙམ་དུ་བསམས་པས།
ཡུལ་རང་ངོས་ནས་འཕྲེང་བ་མེད་པ་དེ་འཕྲེང་བའི་གནས་ལུགས་སུ་རྟོགས་ནས་དགག་བྱའི་
འཕྲེང་བ་དེ་གཏན་ནས་མེད་པ་དང་འཕྲེང་བ་ཡུལ་རང་ངོས་ནས་གཏན་མེད་ཡིན་པ་གཉིས་
དོན་གཅིག་ཏུ་གོ་ཡོང་། དེ་གོ་ན། རྩ་ཤེ་ལས། རང་བཞིན་དག་ནི་བཅོས་མིན་དང་། །གཞན་



238
ཀེའུ་ཚང་ཕྱག་ཆེན་ཟིན་བྲིས།
ལ་ལྟོས་པ་མེད་པ་ཡིན། ཞེས་གསུངས་པ་ལྟར་གྱི་ཆོས་ཀུན་གདོད་ནས་སྟོང་པའི་རང་བཞིན་
བཅོས་མིན་དེ་རྟོགས་པར་འགྱུར་རོ། །དེ་ལྟར་མེད་པར་ངེས་ནས་འཕྲེང་བ་སྣང་བ་ན། འཕྲེང་
བ་ནི་འདི་ལྟར་མིན་པ་ལ་འདི་ལྟར་སྣང་བའི་བརྫུན་པའོ་སྙམ་དུ་ངེས་ཡོང་། དེ་དུས་འཕྲེང་
བ་རང་གི་གདགས་གཞི་དུ་མ་ཚོགས་པ་ལ་བརྟེན་ནས་བཏགས་པ་ཙམ་དུ་རྟོགས་ནས་འཕྲེང་
བའི་བྱ་བྱེད་ཐམས་ཅད་སྐྱོན་མེད་དུ་འཇོག་པའི་ངེས་ཤེས་རྣམ་དག་སྐྱེའོ། །དེ་བཞིན་དུ་
དམག་ཀྱང་དམག་མི་དུ་མ་འདུས་ཤིང་འཐབ་པ་སོགས་ལ་བརྟེན་ནས་བཏགས་པ་ཙམ་སྟེ་
དེ་དག་ལ་ལྟོས་པ་ཁོ་ན་ཡིན་གྱི། ད་ལྟའི་ལྟོས་མེད་ཀྱི་སྣང་ཚུལ་འདི་ལྟར་མ་ཡིན་པའི་བརྫུན་
པ་ཡིན་ནོ། །དེ་ལྟར་དཔེའི་ཆོས་རྣམས་བདེན་མེད་བརྫུན་པར་གོ་ནས་སེམས་ཀྱང་དེ་བཞིན་
དུ་གཞན་ལ་ལྟོས་པའི་རྒྱུ་མཚན་གྱིས། ལྟོས་མེད་དེ་ལྟར་དུ་མེད་པར་ངེས་པའི་རྒྱུན་བསྐྱངས་
ནས་མཉམ་པར་འཇོག་གོ །འདི་རྣམས་ནི་རྟེན་འབྲེལ་བསྟོད་པ་ལས། རང་བཞིན་བཅོས་
མིན་ལྟོས་མེད་དང༌། །རྟེན་འབྲེལ་ལྟོས་དང་བཅོས་མ་གཉིས། །ཇི་ལྟ་བུར་ན་གཞི་གཅིག་
ལ། །མི་འགལ་འདུ་བ་ཉིད་དུ་འགྱུར། །དེ་ཕྱིར་བརྟེན་ནས་འབྱུང་བ་གང་། །རང་བཞིན་
གྱིས་ནི་གདོད་མ་ནས། །རྣམ་པར་དབེན་ཡང་དེར་སྣང་བས། །འདི་ཀུན་སྒྱུ་མ་བཞིན་
དུ་གསུངས། ཞེས་པའི་དོན་དུ་འགྱུར་རོ། །བཞི་པ་མདོར་ན་གང་ཤར་ལ་བལྟ་ཚུལ་ནི།
མདོར་ན་བདག་གི་དགེ་བའི་བཤེས། །དོན་དང་མཐུན་པའི་ཐམས་ཅད་མཁྱེན། །སངས་
རྒྱས་ཡེ་ཤེས་ཞལ་སྔ་ནས། །གང་ཤར་རྣམ་རྟོག་འཛིན་པར་ཡོངས་རིག་ན། །དོན་དམ་
ཆོས་དབྱིངས་གཞན་ལ་ལྟོས་མེད་འཆར། །ཤར་བའི་ངང་དུ་རིག་པ་ཞུགས་པ་ལ། །རྩེ་
གཅིག་མཉམ་པར་འཇོག་པ་ཨེ་མ་ཧོ། །ཞེས་གསུངས་དེ་བཞིན་དམ་པས་ཀྱང་། །སྟོང་



ཀེའུ་ཚང་ཕྱག་ཆེན་ཟིན་བྲིས།
239
པའི་ངང་དུ་རིག་པའི་མདུང་བསྐོར་བྱ། །ལྟ་བ་ལ་ཐོགས་ཐུག་མེད་དོ་དིང་རི་བ། །ཞེས་
སོགས་དགོངས་པ་གཅིག་ཏུ་གནས། །ཞེས་གསུངས། འདི་ནི་གང་ཤར་ཉམས་ལེན་དུ་
སྒྲིལ་བའི་སྙིང་པོ་མཐར་ཐུག་པ་སྟེ། དེ་ཡང་མདོར་ན་ཞེས་པ། སྐྱོང་ཚུལ་གྱི་གནད་མདོར་
བསྡུས་པའི་དོན་ཡང་ཡིན་མོད་དེ། གཙོ་བོ་ནི་རྗེ་བླ་མ་ཙོང་ཁ་པ་ཆེན་པོས། ནམ་ཞིག་
རེས་འཇོག་མེད་པར་གཅིག་ཆར་དུ། །རྟེན་འབྲེལ་མི་བསླུར་མཐོང་བ་ཙམ་ཉིད་ནས། །ངེས་
ཤེས་ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་ལགས། །ཞེས་
པ་དང་། དཔལ་ལྡན་ཟླ་བས། ཐ་སྙད་བདེན་པ་ཐབས་སུ་གྱུར་པ་དང༌། །དོན་དམ་བདེན་
པ་ཐབས་བྱུང་གྱུར་པ་སྟེ། །ཞེས་གསུངས་པ་ལྟར། །ལྟ་བའི་དཔྱད་པ་བྱས་པའི་འཕྲལ་
གྱི་དགོས་པ་རྫོགས་པ་ཞིག་བྱུང་མ་བྱང་གི་ས་མཚམས་བསྟན་པ་ཡིན་ལ། དེ་ནི་སྟོང་པའི
ཕྱོགས་རྟོགས་པ་ཙམ་གྱིས་ཀྱང་མི་ཡོང་བས་སྟོང་པ་རྟེན་འབྱུང་གི་དོན་དུ་ནམ་ཤར་བ་ལ་
བྱེད་དོ། །དེས་ན་སྟོང་ཉིད་ཇི་བཞིན་ངེས་པ་ནི་ད་ལྟའི་སྣང་ཚུལ་ལྟར་གྱི་སྐྱོན་གྱིས་མ་གོས་
པའི་ཐ་སྙད་ཇི་བཞིན་ངེས་པ་ལ་རག་ལས་ཏེ། འཇུག་ཊཱིཀ་ལས། འདིས་ནི་ཐ་སྙད་ཀྱི་
རྣམ་གཞག་སྐྱོན་མེད་པ་ཞིག་མ་བྱུང་བར་དུ། དོན་དམ་བདེན་པ་ཇི་བཞིན་དུ་མི་རྟོགས་
པར་བསྟན་པའོ། །ཞེས་གསུངས་པ་ནི་འདིར་སྐབས་སུ་བབས་པ་ཡིན་ནོ། །སྟོང་པ་རྟེན་
འབྱུང་གི་དོན་ཡིན་པའི་གོ་དོན་གྱི་སྙིང་པོ་ནི་དེ་གཉིས་ནང་ཕན་ཚུན་དུ་མིང་དང་དོན། ཡུལ་
དང་ཡུལ་ཅན། བརྗོད་བྱ་དང་རྗོད་བྱེད། དངོས་དང་ཤུགས། རྣམ་བཅད་དང་ཡོངས་
གཅོད་ལྟ་བུའི་དོན་དུ་གོ་ན་ནི། དཔེར་ན་མྱུ་གུ་ས་བོན་ལ་བརྟེན་ནས་འབྱུང་བར་ངེས་པའི་
འཇིག་རྟེན་པའི་བློ་རང་དགའ་བས་ཀྱང་སྟོང་ཉིད་ཀྱི་དོན་ངེས་པར་འགྱུར་བ་སོགས་མི་རིགས་



ཀེའུ་ཚང་ཕྱག་ཆེན་ཟིན་བྲིས།
240
པ་མང་ངོ༌། །འོ་ན་ཇི་ལྟར་འཇོག་སྙམ་ན། སྟོང་ཉིད་ངེས་ཟིན་གྱི་གང་ཟག་གིས་ཆོས་རྣམས་
གཞན་ལ་ལྟོས་པའི་རྟེན་འབྱུང་དུ་དངོས་སུ་ངེས་པའི་རང་སྟོབས་ཀྱིས། དེ་མ་ཐག་བདེན་
གྲུབ་ཀྱིས་སྟོང་པར་དངོས་སུ་ངེས་པར་འགྱུར་ཏེ། བདེན་གྲུབ་ལྟོས་མེད་དུ་གོ་ཞིང་དེ་དང་
རྟེན་འབྱུང་གཉིས་འགལ་བ་རང་གིས་ཚད་མས་རྟོགས་པའི་ཕྱིར། དེས་ན་སྟོང་དོན་རྟེན་
དོན་དུ་འགྲོ་བ་འདི་ནི་རང་བཞིན་གྱིས་གྲུབ་པ་རྡུལ་ཙམ་ཡང་མེད་པར་རྟོགས་པའི་དབུ་མ་
པ་ཁོ་ན་ལ་ཡིན་གྱི་དེ་ལས་གཞན་པ་སུ་ལ་ཡང་མིན་ཏེ། རང་ཅག་ལ་སོགས་པ་དེ་དག་གི་
ངོར་ནི་བུ་མ་སྐྱེས་པ་བུ་སྐྱེས་པའི་དོན་དུ་བཞག་པ་ལྟར་སོང་ནས་རང་བཞིན་གྱིས་མ་སྐྱེས་
པ་དེ་རྟེན་འབྲེལ་གྱི་དོན་དུ་འགལ་བར་བྱེད་དོ། །དེ་ལྟར་ཡང་རྩ་ཊཱིཀ་ཆེན་མོ་ལས། སྟོང་
པའི་དོན་རྟེན་འབྱུང་གི་དོན་དུ་འགྲོ་བ་ནི། རང་བཞིན་གྱིས་གྲུབ་པ་ཚད་མས་ཁེགས་པའི་
དབུ་མ་པ་རྣམས་ལ་ཡིན་གྱི་གཞན་ལ་མིན་ནོ། །ཞེས་སོགས་གསུངས། དེས་ན་ཡུལ་གང་
དུ་དུས་གང་གི་ཚེ་གནས་སྐབས་གང་དུ་གྱུར་ཀྱང་ནུས་པ་ཅི་ཡོད་ཀྱིས་དེ་ལྟ་མེད་ན་འཚོལ་
རྒྱ་དང་ཡོད་ན་སྐྱོང་རྒྱུ་ནི་ངེས་འབྱུང་བྱང་སེམས་ཀྱིས་ཀུན་ནས་བསླངས་པའི་ཆོས་གཅིག་
སྟེ། དེ་ནི་འདི་ལྟར་རང་ཅག་ལ་གང་དང་གང་ཤར་ཡང་། ཚུར་ཤར་བའི་འགལ་ཟླ་ཕར་
རྣམ་རྟོག་ཚད་མས་དེ་དང་དེར་འཛིན་པར་ཏེ་བཏགས་པ་ཙམ་དུ་ཡོངས་རིག་ན། ཚུར་
ཤར་བ་ལྟར་གྱི་དགག་བྱའི་རང་བཞིན་བཀག་ཙམ་གྱི་མེད་དགག་དོན་དམ་ཆོས་དབྱིངས་
དེ། རིགས་པའི་རྒྱལ་པོ་རྟེན་འབྲེལ་གྱི་གཏན་ཚིགས་འདི་ལས་གཞན་པའི་གཅིག་དུ་བྲལ་
སོགས་ལ་ལྟོས་མེད་དུ་འཆར་ཞིང་དྲན་པར་འགྱུར་ལ། དེ་ལྟར་ཆོས་དབྱིངས་ཤར་བའི་
ངང་དུ་རིག་པ་ཡེ་ཤེས་དབྱེར་མེད་ལྟ་བུར་ཞུགས་པ་ལ། དེ་ལས་གཞན་དུ་མི་གཡེང་བར་



241
ཀེའུ་ཚང་ཕྱག་ཆེན་ཟིན་བྲིས།
རྩེ་གཅིག་ཏུ་མཉམ་པར་འཇོག་པ་བྱུང་ན་ནི་རྒྱལ་བ་དགྱེས་པའི་ལམ་བཟང་རྙེད་པས་ཨེ་མ་
ཧོ་སྟེ་ཤིན་ཏུ་ངོ་མཚར་དུ་བྱུང་བའོ། །འདི་མཁས་གྲུབ་ཆེན་པོ་སངས་རྒྱས་ཡེ་ཤེས་ཀྱི་ཞལ་
གདམས་ཡིན་པར་དངོས་སུ་འགོད་པར་མཛད་པ་ནི། འདི་ལྟར་མེད་ན་མང་ཤོར་ཡོད་ན་
གཅིག་ཆོག་གི་གདམས་པའི་རྒྱལ་པོ་ནི་འདི་ཁོ་ནའོ་ཞེས་པ་དང་། འདི་ནི་གཞན་གྱིས་མི་
འགྲུབ་བླ་མ་ཁོ་ན་ལ་བརྟེན་ནས་འགྲུབ་ཞེས་པ་དང༌། བླ་མ་དེ་ཡང་མདོ་རྒྱུད་དཔེ་ཐོག་ནས་
གང་ཤེས་བྱེད་པ་ཙམ་མ་ཡིན་པར། སངས་རྒྱས་ནས་རང་གི་བླ་མའི་བར་གྱི་ཞལ་ནས་
ཞལ་དུ་བརྒྱུད་པའི་གཞུང་ལུགས་གདམས་པར་ཤར་བའི་ཞལ་སྔ་ནས་ཤིག་ངེས་པར་དགོས་
ཞེས་རང་ཅག་ལ་གནད་སྡོམ་ཆེན་པོའི་རྒྱུས་ཡོད་གནང་བ་ཡིན། ཞལ་སྔ་ནས་ཟེར་བའི་
དོན་འདི་ལྟར་ཡིན་པ་དོ་ཧའི་རྒྱ་འགྲེལ་ན་གསལ་ལོ། །གཞན་ཡང་གཞི་བུམ་པ་ལ་བཀར་
ནས་དཔེར་བྱེད་ན། རང་སྟོབས་ཀྱིས་ཚུར་ཤར་བའི་བུམ་པ་ལྟོས་མེད་དེ། གཞན་སྟོབས་
ཀྱི་རྟེན་འབྲེལ་ཚད་མས་ཕར་ཁེགས། ཁེགས་ཤུལ་གྱི་སྟོང་པ་ཚུར་ཤར་བ་ལ། རིག་པ་
ཕར་ཞུགས་ནས་མཉམ་གཞག་ཅི་ནུས་སུ་སྐྱོང་དགོས་པ་ཡིན། འདི་ལ་ནི་གོང་དུ་ཞུས་པ་
ལྟར་བུམ་པ་ཚུར་ཤར་བའི་འཆར་ཚུལ་འདི་ལྟོས་མེད་ཀྱི་འཆར་ཚུལ་ཡིན་པ་དང་བུམ་སོགས་
ཐམས་ཅད་ལྟོས་མེད་དེ་ལྟར་རམ་ཡང་ན་གཞན་ལ་ལྟོས་ནས་གྲུབ་པ་ཁོ་ན་སྟེ། དེ་གཉིས་
གང་རུང་གཅིག་མ་གཏོགས་གཉིས་ཀ་ཡིན་མི་ཤེས་པ་དང༌། བུམ་སོགས་རྣམས་རང་རང་
གི་རྒྱུ་རྐྱེན་གདགས་གཞི་སོགས་གང་ལ་ལྟོས་སའི་ཆོས་རྣམས་ཡོད་མེད་ཀྱི་དབང་དུ་སོང་
བ་སོགས་དེ་དག་ལ་ལྟོས་པ་སྟེ་རག་ལས་པ་ཁོ་ན་ཡིན་པ་བཅས་ལ་ཐ་ན་མིག་གིས་བལྟ་བ་
ཚུན་ཆད་ཀྱིས་ངེས་ཤེས་བརྟན་པོ་འཚོལ་བ་ཤིན་ཏུ་གལ་ཆེ་སྟེ། དེ་ལྟར་མཛད་ན་བུམ་པ་



242
ཀེའུ་ཚང་ཕྱག་ཆེན་ཟིན་བྲིས།
མཐོང་ཐོས་དྲན་རེག་གང་གི་དུས་སུ་ཡང་ནམ་མཁའ་ལ་བལྟས་པའི་ཚོད་ཀྱི་སྟོང་སང་ཞིག་
འཆར་ལ། དེས་བུམ་པའི་ཐ་སྙད་ལ་མི་གནོད་པར་མ་ཟད་བུམ་པའི་ཆེ་ཆུང་སོགས་རྣམ་
གཞག་ཐམས་ཅད་སྟོང་སང་དེ་ཁོ་ན་ལ་འཐད་ཀྱི་གཞན་ལ་མི་འཐད་པས། ཡོད་ཚད་ཀྱི་
རྟེན་འབྲེལ་ཐམས་ཅད་ཡུམ་ཆེན་སྟོང་པ་ཁོ་ནའི་དྲིན་དུ་མཐོང་བ་ཞིག་ཀྱང་ཡོད་པ་རེད་དོ།
དེ་ཡང་ཀ་བ་བུམ་པའི་འགལ་ཟླ་ཡིན་པས། ཀ་བས་སྟོང་པ་བུམ་པའི་གྲོགས་སུ་འགྲོ་བ་ལྟ་
བུའོ། །འདི་ལྟར་སྒོ་སྣ་ཚོགས་ནས་འབད་རྒྱུ་བྱུང་ན་ཚེ་རབས་གཞན་དུ་ཡང་སྟོང་པ་དངོས་
སུ་མ་ཐོས་གོང་ནས་ཆོས་གཞན་ཐོས་པས་ཀྱང་སྟོང་པ་ཉིད་ཀྱི་ལྟ་བའི་བག་ཆགས་སད་པར་
འགྱུར་ཏེ། རྟ་ཐུལ་གྱིས་བདེན་བཞིའི་རྟེན་འབྲེལ་ཙམ་ལས་མ་བཤད་ཀྱང་། ཀུན་ཏུ་རྒྱུ་
ཉེ་རྒྱལ་གྱིས་སྟོང་ཉིད་རྟོགས་པ་ལྟ་བུ་ཡོང་། མ་དྲོས་པས་ཞུས་པ་ལས། །གང་ཞིག་རྐྱེན་
ལས་སྐྱེས་པ་དེ་མ་སྐྱེས། །དེ་ལ་སྐྱེ་པའི་རང་བཞིན་ཡོད་མ་ཡིན། ། རྐྱེན་ལ་རག་ལས་གང་
དེ་སྟོང་པར་བཤད། །གང་གིས་སྟོང་ཉིད་ཤེས་དེ་བག་ཡོད་ཡིན། ཞེས་པ་དང༌། མཁས་
པས་རྟེན་འབྱུང་ཆོས་རྣམས་རྟོགས་གྱུར་ཏེ། །མཐར་ལྟ་བ་ལ་བརྟེན་པར་ཡོང་མི་བྱེད། རྒྱུ་
དང་བཅས་ཤིང་རྐྱེན་བཅས་ཆོས་ཤེས་ཀྱི། །རྒྱུ་མེད་རྐྱེན་མེད་ཆོས་ནི་ཡོད་མ་ཡིན། །ཞེས་
དང་། གླང་པོའི་རྩལ་གྱི་མདོ་ལས་ཀྱང་། །གལ་ཏེ་ཆོས་རྣམས་རང་བཞིན་འགའ་ཡོད་
ན། རྒྱལ་བ་ཉན་ཐོས་བཅས་པས་དེ་མཁྱེན་འགྱུར། །ཐེར་ཟུག་ཆོས་རྣམས་མྱ་ངན་འདའ་
མི་འགྱུར། །མཁས་རྣམས་ནམ་ཡང་སྤྲོས་དང་བྲལ་མི་འགྱུར། །ཞེས་དང༌། ཡབ་ཀླུ་
སྒྲུབ་ཀྱིས་རྩ་ཤེ་ལས། །གང་ཕྱིར་རྟེན་འབྱུང་མ་ཡིན་པའི། །ཆོས་འགའ་ཡིད་པ་མ་ཡིན་
ན། །དེ་ཕྱིར་སྟོང་པ་མ་ཡིན་པའི། །ཆོས་འགའ་ཡོད་པ་མ་ཡིན་ནོ། །ཞེས་དང༌། སྲས་



243
ཀེའུ་ཚང་ཕྱག་ཆེན་ཟིན་བྲིས།
ཟླ་གྲགས་ཀྱིས་འཇུག་པ་ལས། །གང་ཕྱིར་དངོས་པོ་བརྟེན་ནས་རབ་འབྱུང་བས། །རྟོག་
པ་འདི་དག་བརྟག་པར་མི་ནུས་པ། །དེ་ཕྱིར་རྟེན་འབྱུང་རིག་པ་འདི་ཡིས་ནི། །ལྟ་ངན་
དྲ་བ་མཐའ་དག་གཅོད་པར་བྱེད། ཅེས་དང༌། ཐུན་མོང་མ་ཡིན་པའི་ངེས་ངོར་སངས་
རྒྱས་ཡིན་ཟེར་བ་ཙམ་ལ་རེ་མི་དགོས་པར། ཐུན་མོང་གདུལ་བྱའི་སྣང་ངོར་ཡང་མཛད་
པ་ཐམས་ཅད་སངས་རྒྱས་དང་སྒོ་ཀུན་ནས་མཚུངས་པ་གངས་ཅན་གྱི་སྟོན་པ་ཙོང་ཁ་པ་
ཆེན་པོས་ཀྱང་། བསྟོད་པ་ལེགས་བཤད་སྙིང་པོ་ལས། །ཁྱོད་ནི་ནམ་ཞིག་སྟོང་པ་ཉིད།
རྟེན་འབྱུང་དོན་དུ་མཐོང་བ་ན། །རང་བཞིན་གྱིས་ནི་སྟོང་པ་དང་། །བྱ་བྱེད་འཐད་པའང་
མི་འགལ་ཞིང་། །ཞེས་སོགས་དང་། རྩ་ཊཱིཀ་ཆེན་མོ་ལས་ཀྱང་། །དེས་ན་རྟེན་འབྱུང་
ཉིད་ཀྱིས་རང་བཞིན་གྱིས་ཡོད་པ་ཁེགས་པའི་སྟོང་ཉིད་ལ་ངེས་པ་རྙེད་པས་ནི། ནམ་མྱུ་
གུ་ལ་སོགས་པ་རྒྱུ་རྐྱེན་ལ་ལྟོས་པར་མཐོང་བ་དང་ཐོས་པ་དང་དྲན་པའི་མོད་ལ་རྒྱུ་མཚན་
དེ་ཉིད་ཀྱིས་རང་བཞིན་མེད་པ་ཡིན་པའི་ཚུལ་སེམས་པ་གོམས་པར་བྱའོ། །ཞེས་གསུངས་
པའི་བཀའ་དྲིན་འདི་དག་ནི་རྒྱལ་བ་སྲས་བཅས་དེ་དག་སླར་ཡང་བྱོན་པའི་བདག་གི་ཟུང་
འཇུག་བླ་མ་རིན་པོ་ཆེ་ལྟ་བུ་ལས་ཐོབ་པར་བྱའོ། །དེ་བྱུང་ན་སོ་སྐྱེའི་དུས་ནས་སྲིད་པ་མཐའ་
དག་ཧྲུལ་པོར་བྱེད་པས་ན་ཤིན་ཏུ་ངོ་མཚར་ཆེ་སྟེ། དཔེར་ན་གོས་ཧྲུལ་པོར་སོང་ན་གོས་
ཀྱི་བྱ་བ་མི་བྱེད་དེ་བཞིན་དུ་སྲིད་པ་ཧྲུལ་པོར་སོང་ན་སྲིད་པ་ལས་མ་ཐར་ཡང་སྲིད་པའི་བྱ་
བ་ཉམས་པ་ཡིན་ཞེས་བདག་གི་ཟུང་འཇུག་བླ་མ་རིན་པོ་ཆེས་གསུངས། ཚིག་རྐང་ཕྱི་མ་
གཉིས་ཀྱི་དོན་དེ་བཞིན་དུ་ཕ་དམ་པས་ཀྱང་། སྟོང་པའི་ངང་དུ་རིག་པའི་མདུང་བསྐོར་བྱ།
ལྟ་བ་ལ་ཐོགས་ཐུག་མེད་དོ་དིང་རི་བ། ཞེས་སོགས་གསུངས་པ་དགོངས་པ་གཅིག་ཏུ་གནས་



244
ཀེའུ་ཚང་ཕྱག་ཆེན་ཟིན་བྲིས།
ཏེ། རྟེན་འབྲེལ་ཡིན་པས་སྟོང་པར་གོ་ན་དེའི་ངང་དུ་རིག་པའི་མདུང་བསྐོར་བྱ་སྟེ། ལྟ་
བ་དེ་ལ་ཐོགས་ས་དང་ཐུག་ས་མེད་པའི་ཕྱིར་ཞེས་པའི་དོན་ཡིན། མདོར་ན་བདག་མེད་
པའི་བཏགས་ཡོད་ཙམ་དེ། ཐོག་མར་རང་སྟེང་དུ་བསྒོམ། དེ་ནས་གཞན་སྟེང་དུ་སྤོས།
སེམས་དང་གང་ཤར་ཐམས་ཅད་ལྟོས་གྲུབ་ཀྱི་རིགས་པས་རང་བཞིན་ལྟོས་མེད་བཀག་ཙམ་
གྱི་སྟོང་ཉིད་ལ་མཉམ་གཞག་ཅི་ནུས་སུ་སྐྱོང་བ་ནི་དགེ་ལྡན་ཕྱག་ཆེན་གྱི་དངོས་གཞི་ཡིན་
ནོ། །གསུམ་པ་རྗེས་ཀྱི་རིམ་པ་ལ་གསུམ། དགེ་རྩ་བསྔོ་སྨོན་གྱི་རིམ་པ། བོགས་འདོན་
གེགས་སེལ་གྱི་རིམ་པ། ལམ་བཟང་མངོན་འགྱུར་གྱི་རིམ་པའོ། །དང་པོ་ནི། རྗེས་ནི་
ཕྱག་ཆེན་བསྒོམས་པ་ལས། །བྱུང་བའི་རྣམ་དཀར་ཅི་མཆིས་པ། །དུས་གསུམ་དགེ་ཚོགས་
རྒྱ་མཚོར་བཅས། །བླ་མེད་བྱང་ཆུབ་ཆེན་པོར་བསྔོ་། །ཞེས་གསུངས། དེ་ཡང་ཐུན་གྱི་
འགོར་ཐེག་ཆེན་སེམས་བསྐྱེད་ཀྱིས་ཀུན་ནས་བསླངས་པ་དང་མཐུན་པར་ཐུན་གྱི་མཇུག་
འདིར་ཡང་ཕྱག་ཆེན་བསྒོམས་པ་འདིས་གཙོས་དུས་གསུམ་གྱི་དགེ་རྩ་གཞན་ཐམས་ཅད་
ཀྱང་སེམས་བསྐྱེད་ཀྱིས་གང་འདོད་བྱའི་རང་གི་རྫོགས་བྱང་མྱུར་དུ་ཐོབ་པ་དང་། གནས་
སྐབས་ཀུན་ཏུ་རྗེ་བླ་མའི་མདོ་སྔགས་ལུང་རྟོགས་ཀྱི་དམ་ཆོས་འཛིན་པ་དང་། དེ་ཇི་བཞིན་
སྟོན་པའི་ཐེག་མཆོག་གི་དགེ་བའི་བཤེས་གཉེན་གྱིས་ནང་སྲས་ཀྱི་ཐུགས་གཅིག་གི་ཚུལ་དུ་
རྗེས་སུ་འཛིན་པ་གསུམ་ཚང་ངེས་ཀྱི་བསྔོ་སྨོན་རེ་ངེས་པར་བྱེད་དགོས། དེ་ལྟར་སྦྱོར་དངོས་
རྗེས་གསུམ་གྱིས་ཟིན་ན་དགེ་རྩ་ཐམས་ཅད་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་
རབ་གསུམ་གྱིས་ཟིན་པའི་ལམ་ཤེས་ཀྱི་ཉམས་ལེན་དུ་འགྲོ་བ་ཡིན། དེ་ཡང་ཀུན་ཀྱང་བསྟན་
པ་རྒྱས་པའི་ཆེད་དུ་བསྔོས། །ཞེས་པ་ལྟར་བསྔོ་བ་ཤིན་ཏུ་གནད་ཆེའོ། །གཉིས་པ་བོགས་



245
ཀེའུ་ཚང་ཕྱག་ཆེན་ཟིན་བྲིས།
འདོན་གེགས་སེལ་གྱི་རིམ་པ་ནི། དེ་ལྟར་གོམས་ནས་ཚོགས་དྲུག་གི །ཡུལ་དུ་སྣང་བ་
ཅི་ཤར་ཡང་། ། སྣང་ཚུལ་ཞིབ་མོར་རྟོགས་ཤིག་དང་། །གནས་ཚུལ་རྗེན་པར་ལྷང་གིས་
འཆར། །གང་ཤར་ངོས་འཛིན་ལྟ་བའི་གནད། །མདོར་ན་རང་སེམས་ལ་སོགས་པ། །གང་
གང་སྣང་བའི་དོན་དེར་ནི། །མ་འཛིན་དེ་དེའི་གནས་ཚུལ་དེ། །ངེས་པར་གྱིས་ལ་རྟག་
ཏུ་སྐྱོངས། །འདི་ལྟར་ཤེས་ནས་འཁོར་འདས་ཀྱི། །ཆོས་ཀུན་རང་བཞིན་གཅིག་ཏུ་སྦྱོར།
དེ་སྐད་དུ་ཡང་འཕགས་པ་ལྷས། །དངོས་པོ་གཅིག་གི་ལྟ་པོ་གང༌། །དེ་ནི་ཀུན་གྱི་ལྟ་པོར་
བཤད། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་ཡིན། །ཅེས་གསུངས་
དེ་ལྟར་ཆོས་ཉིད་ལ། །ཚུལ་བཞིན་མཉམ་པར་བཞག་པའི་ངོར། །ཡོད་མེད་ལ་སོགས་
འཁོར་འདས་ཀྱི། །སྤྲོས་པའི་མཐའ་དང་བྲལ་མོད་ཀྱི། །དེ་ལས་ལངས་ནས་བརྟགས་
པའི་ཚེ། །མིང་ཀྱང་བཏགས་ཡོད་ཙམ་ཞིག་གི །བྱ་བྱེད་རྟེན་འབྲེལ་བསྙོན་མེད་པར།
རྨི་ལམ་སྨིག་རྒྱུ་ཆུ་ཟླ་དང་། །སྒྱུ་མ་ལྟ་བུར་ངང་གིས་འཆར། །ཞེས་གསུངས། དེ་ལྟར་
མཉམ་གཞག་ཏུ་གོམས་པར་བྱས་ནས་རྗེས་ཐོབ་ཏུ་རང་གི་རྣམ་ཤེས་ཚོགས་དྲུག་གི་ཡུལ་
དུ་གཟུགས་སོགས་དྲུག་པོའི་སྣང་བ་ཅི་ཤར་ཡང་། ཤར་བ་དེ་ཤར་ས་དེར་སྣང་ཚུལ་ལྟར་
ཡོད་མེད་ཞིབ་མོར་རྟོགས་ཤིག་དང་། དེ་གཏན་མེད་ཀྱི་གནས་ཚུལ་མ་སྒྲིབས་པར་རྗེན་
པར་ལྷང་གིས་འཆར། རྗེ་མི་ཏིས་ཀྱང་། དེ་ལྟར་གང་ཤར་བ་དེ་ཤར་ས་དེར་ངོས་འཛིན་
པ་ནི་ལྟ་བ་སྐྱོང་བའི་གནད་ཡིན་པར་གསུངས། མདོར་བསྡུ་ན་རང་གི་སེམས་ལ་སོགས་
པ་མིང་རྐྱང་གི་ཆོས་གང་དང་གང་ཡིན་པ་རྣམས་ད་ལྟ་རང་ཅག་སོ་སྐྱེ་ལ་སྣང་བའི་དོན་དང་
གཅིག་པའི་རང་མཚན་དེར་ནི་མ་འཛིན་པར་སོ་སོར་ཁ་ཕྲལ་ནས། ཆོས་དེ་དང་དེའི་རང་



ཀེའུ་ཚང་ཕྱག་ཆེན་ཟིན་བྲིས།
246
མཚན་མེད་ཙམ་གྱི་གནས་ཚུལ་གཅིག་པོ་དེ་ངེས་པར་གྱིས་ལ་མཉམ་གཞག་ཏུ་སྐྱོངས། རང་
ངོས་ནས་མེད་པའི་ཤུལ་ན་ཕར་ཆོས་འདི་དང་འདི་ཞེས་རྟོག་པ་ཚད་མས་བཏགས་ནས་བཞག་
པའི་མིང་ཙམ་གྱི་རྟེན་འབྲེལ་སྐྱོན་མེད་སྣ་ཚོགས་པ་དེ་རྗེས་ཐོབ་ཏུ་སྐྱོངས། མཉམ་རྗེས་
ཀྱི་རྣལ་འབྱོར་དེ་གཉིས་ཀྱང་རེས་འཇོག་གིས་དུས་རྟག་ཏུ་སྐྱོང་ཞིང་ཚུལ་འདི་ལྟར་ཤེས་
ནས་འཁོར་བ་དང་མྱང་འདས་ཀྱི་ཆོས་མ་ལུས་པ་ཀུན་གྱི་རང་བཞིན་དོན་དམ་པར་མེད་
མཉམ་དང༌། ཀུན་རྫོབ་ཙམ་དུ་ཡོད་མཉམ་ཡིན་པར་གཅིག་ཏུ་སྦྱོར་དགོས་ཏེ། དེ་སྐད་
དུ་ཡང་འཕགས་པ་ལྷས། །དངོས་པོ་གཅིག་གི་ལྟ་པོ་གང༌། །དེ་ནི་ཀུན་གྱི་ལྟ་པོར་བཤད།
གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་ཡིན། །ཞེས་གསུངས་པ་ལྟར།
ཡུལ་ཅན་འདིའི་རྟོགས་ཚུལ་དང་ཡུལ་འདིའི་སྟོང་ཚུལ་གཞི་ཐམས་ཅད་ཀྱི་སྟེང་དུ་མི་འདྲ་
བ་མེད་པས། གཞི་གཅིག་གི་སྟོང་ཉིད་ཇི་བཞིན་ངེས་པའི་བློ་དེ་ཉིད་ཀྱི་ནུས་པས་སྟོང་ཉིད་
ཐམས་ཅད་ངེས་ནུས་ཞེས་པའི་དོན་ཡིན་པས། རང་གིས་གཞི་གང་གི་སྟེང་དུ་ལྟ་བའི་ཕུ་
ཐག་ཆོད་པ་དེས་མཚོན་ནས་གཞན་ཐམས་ཅད་ཀྱང་དེ་བཞིན་དུ་བལྟ་དགོས་སོ། །དེ་ནི་
མདོ་ལས་ཀྱང་། །དངོས་པོ་གཅིག་ནི་བསམས་བྱས་ན། །དེ་དག་ཐམས་ཅད་བསྒོམས་
འགྱུར་ཏེ། །ཞེས་གསུངས་པའི་དངོས་པོ་གཅིག་བསྒོམས་ན་ཐམས་ཅད་བསྒོམས་པར་འགྱུར་
པ་དེ་གང་ཡིན་སྟོང་པའི་ཕྱིར། །ཆོས་རྣམས་ཀུན་གྱི་བདག་མེད་ཡིན། །ཞེས་གསུངས་
པས། རྒྱ་ཆེ་བའི་སྤྱོད་ཕྱོགས་རྣམས་བསྒོམ་པ་པོ་དང་མི་འདྲ་བར་ཆོས་ཉིད་ཐམས་ཅད་
བསྒོམ་འདོད་ཀྱང་ཆོས་ཅན་རེ་རེ་ནས་ཀྱི་ཆོས་ཉིད་སོ་སོར་བྱས་ནས་བསྒོམ་མི་དགོས་པས།
ཐོག་མར་ཆོས་ཅན་གཅིག་གི་ཆོས་ཉིད་ལེགས་པར་ཤེས་ནས་བསྒོམ་པ་གལ་ཆེའོ། །འདི་



ཀེའུ་ཚང་ཕྱག་ཆེན་ཟིན་བྲིས།
247
རྣམས་ནི་ལྟ་བའི་ནུས་པ་སྤེལ་བས་བོགས་འདོན་ཡིན་ལ། དེ་ལྟར་རྟེན་འབྱུང་གི་སྟོང་ཉིད་
རྟོགས་པའི་ངེས་ཤེས་གསར་པའི་དུས་སུ་བློ་ཡུལ་དུ་སྐྱོང་མི་བདེ་བའི་དོགས་པའི་གེགས་ཕྲ་
མོ་འདི་འདྲ་ནང་ནས་འཆར་དགོས་ཏེ། འོ་ན་ཆོས་ཉིད་དེ་བདེན་གྲུབ་དང་ནང་འགལ་ཡང་
རྟེན་འབྱུང་དང་དོན་གཅིག་པས། མཉམ་གཞག་གིས་ཆོས་ཉིད་གཟིགས་ངོར་ཆོས་རྣམས་
བདེན་གྲུབ་ཏུ་མི་སྣང་ཡང་། བཏགས་ཡོད་ཙམ་དུ་སྣང་ཚོགས་གམ་སྙམ་པའི་དོགས་པ་
དང་། མི་ཆོག་ན་མཉམ་གཞག་དེ་ཆོས་རྣམས་གཏན་མེད་དུ་རྟོགས་པའི་ཡེ་ཤེས་སུ་མི་འགྱུར་
རམ་སྙམ་པའི་དོགས་པ་གཉིས་འབྱུང་ན། གེགས་དང་པོ་དེ་སེལ་བའི་ཕྱིར། དེ་ལྟར་ཆོས་
ཉིད་ལ། །ཚུལ་བཞིན་མཉམ་པར་བཞག་པའི་ངོར། །ཡོད་མེད་ལ་སོགས་འཁོར་འདས་
ཀྱི། །སྤྲོས་པའི་མཐའ་དང་བྲལ་མོད་ཀྱི། །ཞེས་གསུངས་པ་ལྟར་མཉམ་གཞག་དེས་ཆོས་
ཉིད་གཟིགས་ངོར་སུ་ཡང་ཡོད་པར་མ་གཟིགས་ཏེ། དེར་ཀུན་རྫོབ་ཏུ་ཡང་མེད་པའི་ཕྱིར། །
འོན་ཀྱང་དེའི་ཚེ་ན་ཀུན་རྫོབ་ཡོད་པ་མི་འགལ་ཏེ། དཔེར་ན་མདུན་དུ་རྒྱབ་མེད་ཀྱང་མདུན་
གྱི་དུས་སུ་རྒྱབ་ཡོད་པ་མི་འགལ་བ་བཞིན་ནོ། །ཆོས་གང་ཡང་ཡོད་པར་མ་རྟོགས་པ་དང་། །
མེད་པར་རྟོགས་པའི་ཁྱད་པར་མ་ཕྱེད་པའི་དོགས་པ་གཉིས་པ་སེལ་བའི་ཕྱིར། །དེ་ལས་
ལངས་ནས་བརྟགས་པའི་ཚེ། །མི་རྒང་རྐྱང་བཏགས་ཡོད་ཙམ་ཞིག་གི །བྱ་བྱེད་རྟེན་འབྲེལ་
བསྙོན་མེད་པར། །རྨི་ལམ་སྨིག་རྒྱུ་ཆུ་ཟླ་དང་། །སྒྱུ་མ་ལྟ་བུར་ངང་གིས་འཆར། །ཞེས་
གསུངས་པ་ལྟར། མཉམ་གཞག་དེས་ཆོས་གང་ཡང་མེད་པར་རྟོགས་ན་མེད་དགོས་པ་
ལས། ཡོད་པར་རྗེས་ཐོབ་ཏུ་ཚད་མས་གྲུབ་པའི་ཕྱིར། དེ་ལས་ལངས་ནས་བརྟགས་ཚུལ་
འདི་ལ་གཉིས་ཡོད་དེ། བུམ་པ་གང་ཡིན་ཀ་བ་གང་ཡིན་སྙམ་པ་ལྟ་བུའི་ཐ་སྙད་ནང་ཕན་



ཀེའུ་ཚང་ཕྱག་ཆེན་ཟིན་བྲིས།
248
ཚུན་སོ་སོར་བརྟགས་ནས་ངོས་འཛིན་པའི་ཐ་སྙད་དཔྱོད་པའི་ཚད་མ་དང་། དེ་དག་སྣང་
ཚུལ་ལྟར་གྲུབ་མ་གྲུབ་བརྟོགས་ནས་མེད་པར་ངེས་པའི་དོན་དམ་དཔྱོད་པའི་ཚད་མ་གཉིས་
འབྱུང༌། དེ་ཡང་སྒྱུ་མ་ལྟ་བུར་འཆར་ས་ཚད་མ་སྔ་མ་ཡིན་ཡང་། དེ་ལྟར་འཆར་བ་ལ་
ཚད་མ་ཕྱི་མའི་ཤུགས་མ་ཉམས་པར་ཡོད་པ་ངེས་པར་དགོས་པས། སྟོང་ཉིད་ངེས་པའི་
ཤུགས་མ་ཉམས་པར་འདུག་ན་བརྟགས་ཚུལ་སྔ་མ་བྱ། མི་འདུག་ན་བརྟགས་ཚུལ་ཕྱི་མ་
བྱས་ནས་ཤུགས་བསྐྱེད་དེ་ཀུན་རྫོབ་རྣམས་སྣང་བ་ན་སྒྱུ་མ་ལྟ་བུར་ངང་གིས་འཆར་རོ། །སྤྱིར་
ཆོས་ཐམས་ཅད་དང་པོ་ནས་རང་བཞིན་གྱིས་སྟོང་ཡང་རང་བཞིན་དེར་སྣང་བས་སྒྱུ་མ་ལྟ་
བུ་ཡིན་པ་ཙམ་གྱིས་མི་ཆོག །རང་ཅག་གིས་དེ་ལྟར་ཡིན་པར་རྟོགས་དགོས། དེ་ལ་ཆོས་
གང་ཡང་རང་བཞིན་དེས་སྟོང་ཡང་དེར་སྣང་བས་སྣང་བ་སྒྱུ་མ་ལྟ་བུ་དང༌། དེར་སྣང་
ཡང་སྣང་བ་ལྟར་གྱིས་སྟོང་པས་སྟོང་པ་སྒྱུ་མ་ལྟ་བུ་གཉིས་ཡོད། དེ་ནི་སྟོང་ཉིད་རྟོགས་
ཟིན་གོམས་པ་ལ་འབྱུང་གི་གཞན་ལ་མི་འབྱུང་སྟེ། དཔེར་ན་སྒྱུ་མ་མཁན་པོ་རང་ཉིད་ཀྱིས་
རྡེའུ་ཤིང་རྟ་གླང་དུ་སྤྲུལ་པ་རྣམས་ཡིད་ཆེས་པས། རྟ་གླང་གིས་སྟོང་ཡང་དེར་སྣང་བ་དང་།
རྟ་གླང་དུ་སྣང་ཡང་དེས་སྟོང་པའི་འཆར་ཚུལ་རང་ལ་ཡོད་ཀྱི་གཞན་ལ་མེད་པ་བཞིན་ནོ།
དེས་ན་སྐབས་འདིའི་རྗེས་ཐོབ་ཏུ་སྒྱུ་མ་ལྟ་བུར་འཆར་བའི་རྒྱུ་ཐུན་མོང་མ་ཡིན་པ་ནི་མཉམ་
གཞག་ཏུ་སྟོང་ཉིད་བསྒོམ་པ་ཁོ་ན་ཡིན་གྱི། དེ་ལས་གཞན་པའི་མི་རྟོག་པའི་སྐྱོང་ཚུལ་སྣ་
ཚོགས་པའི་འཕྲུལ་གྱི་གཟུགས་ཅན་རགས་པ་རྣམས་ཀྱང་དུ་སྲབ་དང་འཇའ་ཚོན་ལྟ་བུར་
སྣང་བ་དང་། རྩིག་པ་སོགས་ཀྱི་རྡུལ་རེ་རེ་ནས་བགྲངས་ཐུབ་པའི་ཚོད་ཀྱིས་ཡར་བཏེག་
པ་དང་མར་འཇོག་མི་བཟོད་པའི་ཉམས་ཀྱིས་ཐམས་ཅད་ཤིག་ཤིག་པར་སྣང་བ་དང་དེ་དག་



249
ཀེའུ་ཚང་ཕྱག་ཆེན་ཟིན་བྲིས།
249
ལ་ཐལ་བྱུང་དུ་འགྲོ་བ་ལྟ་བུ་ལ་ནི་ཡང་དག་ལྟ་བ་འདིའི་ཕྱོགས་ཙམ་ན་ཡོད་པར་ཡང་མ་
ངེས་སོ། །གང་ཟག་རང་ངོར་དགག་བྱ་བཀག་ཙམ་གྱིས་ཆོག་པ་ནམ་མཁའ་ལྟ་བུ་དང་།
དེས་ཀྱང་མ་ཆོག་པར་དགག་བྱ་དེར་སྣང་བ་སྒྱུ་མ་ལྟ་བུ་ཡིན། ཆོས་རྣམས་རང་རང་གི་
ངོས་ནས་གཏན་མེད་ཡིན་པར་ངེས་པའི་མཇུག་ཐོག་ཏུ་རི་བོང་གི་རྭ་སོགས་སྤྱིར་གཏན་མེད་
ཡིན་པ་རྣམས་དང་མི་འདྲ་བའི་ལུགས་འདིའི་ཁྱད་ཆོས་བླ་ན་མེད་པ་ནི་དགག་བྱ་དཀག་ཤུལ་
དུ་མིང་རྐྱང་པ་རེ་ལྷག་མར་ལུས་པ་དེས་སོ་སོའི་བྱ་བྱེད་རྟེན་འབྲེལ་རྣམས་བསྙོན་བཙུགས་
པ་ལྟ་བུ་མ་ཡིན་པར་ཇི་བཞིན་འཐད་པའི་སྣང་བ་ནི་རྨི་ལམ་ལ་སོགས་པ་དང་འདྲ་སྟེ། མདོར་
ན་སྣང་བ་ལྟར་མི་བདེན་ཡང་སྣང་བ་ཙམ་འཐད་པའི་ཕྱིར་དེ་ཡང་ཐོག་མར་བྱད་བཞིན་གྱི་
གཞུགས་བརྙན་བྱད་བཞིན་གྱིས་སྟོང་ཡང་བྱེད་བཞིན་དུ་སྣང་བ་ཙམ་མི་འགལ་བའི་དཔེ་
བསམས། དེ་ནས་བྱད་བཞིན་གྱི་གཟུགས་བརྙན་ནི་བྱད་བཞིན་དང་མེ་ལོང་འདུས་པ་སོགས་
གཞན་ལ་རག་ལས་པ་ཁོ་ན་ཞིག་ཡིན་པར་ངེས་པར་བྱས་ནས། དེའི་རྒྱུ་མཚན་གྱིས་ད་
ལྟ་གཟུགས་བརྙན་ཡིན་བསམས་སའི་སྣང་བ་ལྟར་འདི་གཏན་མེད་དུ་ངེས་ཐུབ་ན་གཟུགས་
བརྙན་རང་བཞིན་མེད་པར་ངེས་པ་ཡིན། དེ་ལྟར་གཏན་མེད་ཡིན་ན་ཡང་གཟུགས་བརྙན་
གཏན་མེད་དུ་མི་འགྲོ་བར་བྱད་དང་མེ་ལོང་སོགས་ལ་བརྟེན་ནས་འཇོག་པའི་སྣང་བ་སྐྱོན་
མེད་ཀྱི་གཉིས་ཚོགས་དེ་ཁོང་དུ་ཆུད་ནས། ཚུལ་དེ་ཡང་དཔེ་ལྟ་བུར་བྱས་ནས་ཆོས་དང་
གང་ཟག་ཐམས་ཅད་ལ་དེ་བཞིན་དུ་ངེས་པ་དྲང་བར་བྱ་སྟེ། འཇུག་པ་ལས། །དངོས་
པོ་སྟོང་པ་གཟུགས་བརྙན་ལ་སོགས་པ། །ཚོགས་ལ་ལྟོས་རྣམས་མ་གྲགས་པ་ཡང་མིན།
ཇི་ལྟར་དེར་ནི་གཟུགས་བརྙན་སོགས་སྟོང་ལས། །ཤེས་པ་དེ་ཡི་རྣམ་པ་སྐྱེ་འགྱུར་ལྟར།



ཀེའུ་ཚང་ཕྱག་ཆེན་ཟིན་བྲིས།
250
དེ་བཞིན་དངོས་པོ་ཐམས་ཅད་སྟོང་ན་ཡང་། །སྟོང་ཉིད་དག་ལས་རབ་ཏུ་སྐྱེ་བར་འགྱུར།།
ཞེས་གསུངས་ཤིང༌། འཇུག་ཊཱིཀ་ལས་ཀྱང་བྱེད་བཞིན་གྱི་གཟུགས་བརྙན་ལ་དེར་གང་སྣང་
གི་ཆ་ཐམས་ཅད་ནས་སྣང་བ་ལྟར་དུ་མེད་ཀྱང་། གཟུགས་བརྙན་མེད་པར་མི་འགྲོ་བ་ཅིག་
འཇོག་ཤེས་ན་སྔོན་པོ་ལ་ཡང་རང་མཚན་གྱིས་གྲུབ་པར་སྣང་བའི་ཆ་ཐམས་ཅད་ནས་སྣང་
བ་ལྟར་གྱི་དོན་དུ་མེད་ཀྱང་། སྔོན་པོ་ཡོད་པར་ངེས་པར་འཇོག་ནུས་པ་ཅིག་འོང་ངོ་། །ཞིབ་
མོའི་བློས་གཟུགས་སོགས་ཀྱི་སྟོང་ནས་འདི་འགོག་འདི་མི་འགོག་ཅེས་པའི་རྣམ་པ་གཉིས།
གཟུགས་བརྙན་གྱི་དཔེ་སྟེང་ནས་ཕྱེད་པ་ནི། དབུ་མའི་ལྟ་བ་རྙེད་པ་ལ་མེད་མི་རུང་དུ་དགོས་
པས་ཚིམ་སླ་མི་ཉན་ནོ། །ཞེས་གསུངས་པ་ལྟར་རོ། །སྤྱིར་བུམ་པ་ལྟ་བུ་ལ་དམིགས་ནས་
འཛིན་ཚུལ་འདི་ལྟར་ཡོད་དེ། བུམ་པར་སྣང་ཞིང་འཛིན་པ། བུམ་པ་བདེན་གྲུབ་ཏུ་སྣང་
ཞིང་འཛིན་པ། བུམ་པ་བདེན་མེད་དུ་སྣང་ཞིང་འཛིན་པ། བུམ་པ་མིང་རྐྱང་བཏགས་ཡོད་
ཙམ་དུ་སྣང་ཞིང་འཛིན་པ་བཅས་བཞི་ཡོད། སྟོང་ཉིད་མ་རྟོགས་པར་དུ་རང་རྒྱུད་ལ་དང་
པོ་གཉིས་ཡོད་ཕྱི་མ་གཉིས་མེད། སྟོང་ཉིད་རྟོགས་ནས་དགྲ་བཅོམ་དང་ས་བརྒྱད་པ་མ་
ཐོབ་བར་དུ་བཞི་ཀ་ཡོད། དགྲ་བཅོམ་པ་དང་ས་བརྒྱད་པ་ཡན་ལ་བདེན་སྣང་ཡོད་ཀྱང་
བདེན་འཛིན་མེད་པས་གཉིས་པ་མེད་གཞན་ཐམས་ཅད་ཡོད། སངས་རྒྱས་ནས་གང་ཡང་
བདེན་གྲུབ་ཏུ་སྣང་མི་སྲིད་པས་བདེན་སྣང་ཡང་མེད། འོན་ཀྱང་སེམས་ཅན་གཞན་ལ་བདེན་
གྲུབ་ཏུ་སྣང་བའི་ཆ་སངས་རྒྱས་ལ་སྣང་དགོས་པས་བདེན་སྣང་སངས་རྒྱས་ལ་སྣང་བ་ཡང་
མི་འགལ་བར་ཤེས་པར་བྱའོ། །གསུམ་པ་ལམ་བཟང་མངོན་འགྱུར་གྱི་རིམ་པ་ནི། སྣང་
བས་སྟོང་པ་མི་བསྒྲིབ་ཅིང་། །སྟོང་པས་སྣང་བ་མི་འགོག་པ། །སྟོང་དང་རྟེན་འབྱུང་དོན་



ཀེའུ་ཚང་ཕྱག་ཆེན་ཟིན་བྲིས། ། 251
གཅིག་པའི། །ལམ་བཟང་དེ་ཚེ་མངོན་སུམ་འགྱུར། །ཞེས་གསུངས། །དེ་ཡང་ཆོས་
ཐམས་ཅད་ཀྱི་སྣང་སྟོང་སྐྱོན་མེད་ཀྱི་ཆ་གཉིས་ཀ་མ་ལུས་པ་ལ་འཁྲུལ་པའི་དྲི་མ་བག་ཆགས་
དང་བཅས་པ་ཟད་པས། ཡུལ་ཅན་གཅིག་གི་ཆ་ཤས་ཀྱིས་ཀྱང་། ཡུལ་ཐམས་ཅད་ཀྱི་
སྣང་སྟོང་གཉིས་ཅིག་ཅར་དུ་རྟག་ཏུ་མངོན་སུམ་གྱིས་གཟིགས་པའི་ཡེ་ཤེས་ནི་འབྲས་བུ་སངས་
རྒྱས་ཀྱི་སའི་ཁྱད་ཆོས་ཡིན་ལ། གཉིས་སྣང་འཁྲུལ་པའི་ཆ་ཕྲ་ཞིང་ཕྲ་བ་དངོས་སུ་སྦྱོང་
བའི་རིམ་པ་རྣམས་གསང་སྔགས་བླ་མེད་ཁོ་ན་ལ་ཡོད་པས། རྗེ་བདག་ཉིད་ཆེན་པོས་ཀྱང་
སྔགས་ཀྱི་དཔྱད་པ་དགུང་ལོ་ང་དྲུག་གི་དུས་སུ་རྫོགས། ཕ་རོལ་ཏུ་ཕྱིན་པའི་དཔྱད་པ་སྔ་
མོ་ནས་རྫོགས་རྒྱུ་ཡིན་པ་ལ། ཡང་དག་མཐའ་མངོན་དུ་བྱེད་ཚུལ་གྱི་དཀའ་གནད་གསང་
སྔགས་ཀྱི་སྤྱོད་པའི་སྐབས་ཤིག་ལ་རག་ལས་པས་དེ་ཡང་ང་དྲུག་གི་ལོ་ལ་རྫོགས་པ་ཡིན་
པས། འདི་ལ་སྔོན་ཆད་གཞན་གྱིས་མ་མྱོང་བའི་མདོ་སྔགས་ཀྱི་ལམ་མངོན་དུ་བྱེད་ཚུལ་
གྱི་གོ་བ་ཆེན་པོ་ཡོད་པ་རེད། སེམས་ཅན་གྱི་དུས་སུ་བློ་གཅིག་གིས་བདེན་གཉིས་ཅིག་ཅར་
དུ་མངོན་སུམ་དུ་རྟོགས་མི་ནུས་ཀྱང་། གང་ཟག་གཅིག་གིས་བདེན་གཉིང་ལ་དུས་གཅིག་
ཏུ་མངོན་སུམ་གྱི་ངེས་པ་འདྲེན་ཐུབ་པ་མཐོང་ལམ་ཐོབ་ནས་འབྱུང་། དེའི་སྔོན་དུ་ངེས་
འབྱུང་བྱང་སེམས་ཀྱིས་ཟིན་པའི་སྒོ་ནས་གོང་དུ་བཤད་པ་ལྟར་གྱི་ཆོས་རྣམས་མིང་རྐྱང་
བཏགས་ཡོད་ཙམ་གྱི་སྣང་བ་སྐྱོན་མེད་པ་ངེས་པ་དྲངས་པས། སྣང་བ་དེས་སྟོང་པ་མི་སྒྲིབ་
པར་བ་ཟད་རང་བཞིན་གྱིས་སྟོང་པ་དེ་གསལ་བར་བྱེད་ཅིང༌། སྟོང་པ་དེས་ཀྱངསྣང་བ་
དེ་མི་འགོག་པར་མ་ཟད་བྱ་བྱེད་འཐད་པའི་སྣང་བ་དེ་གསལ་བར་བྱས་པའི་ཕྱིར་ཏེ། ཆོས་
རྣམས་ལྟོས་མེད་རང་དབང་གིས་སྟོང་པ་ཡིན་པ་ནི་གཞན་ལ་ལྟོས་ནས་གྲུབ་པར་སྣང་བ་



252
ཀེའུ་ཚང་ཕྱག་ཆེན་ཟིན་བྲིས།
འདིས་ཤེས་ཤིང་འདི་ལ་ཐུག །ལྟོས་གྲུབ་ཀྱི་སྣང་བ་ཐམས་ཅད་འཐད་པ་ནི་ལྟོས་མེད་རང་
དབང་གིས་སྟོང་པ་ཁོ་ན་ལ་རག་ལས་པའི་ཕྱིར། དེ་ལྟར་སྣང་སྟོང་གཅིག་ལ་ངེས་པ་དྲངས་
པའི་དུས་སུ་གཉིས་ཀ་ལ་ངེས་པ་འདྲོངས་ཐུབ་པ་ནམ་བྱུང་བ་དེའི་ཚེ། སློབ་དཔོན་ཆེན་
པོ་ཀླུ་སྒྲུབ་དང་འཕགས་པ་ལྷ་གཉིས་ཀྱི་དགོངས་པ་མཐར་ཐུག་རྒྱ་གར་འཕགས་པའི་ཡུལ་
དུ་སངས་རྒྱས་བསྐྱངས་དང་ཟླ་བ་གྲགས་པ་ཞི་བ་ལྷ་གསུམ་གྱིས་གསལ་བར་མཛད་པའི་
བཀའ་སྲོལ་ཞིང་འདིར་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ལེགས་པར་བཤད་པའི་སྙིང་པོ་
སྟོང་དང་རྟེན་འབྱུང་དོན་གཅིག་ཏུ་རྟོགས་པའི་དབུ་མའི་ལམ་བཟང་མངོན་སུམ་དུ་རྙེད་པར་
འགྱུར་བ་ཡིན་ནོ། །ལམ་གཙོ་ལས། །གཞན་ཡང་སྣང་བས་ཡོད་མཐའ་སེལ་བ་དང་།
སྟོང་པས་མེད་མཐའ་སེལ་ཞིང་སྟོང་པ་ཉིད། །རྒྱུ་དང་འབྲས་བུར་འཆར་བའི་ཚུལ་ཤེས་
ན། །མཐར་འདིན་ལྟ་བས་འཕྲོགས་པར་མི་འགྱུར་རོ། །ཞེས་གསུངས་པའི་སྣང་བས་
ཡོད་མཐའ་སེལ་བ་དང་། སྟོང་པས་མེད་མཐའ་སེལ་ཚུལ་ནི་གོང་དུ་བཤད་པ་ལྟར་ཡིན་
ཞིང་། དེ་ནི་ལུགས་གཞན་དང་མི་འདྲ་བའི་དཀའ་གནད་ཀྱང་ཡིན་ནོ། །ཆོས་རྣམས་དུས་
རྟག་ཏུ་རང་བཞིན་གྱིས་གྲུབ་པས་སྟོང་སྟོང་པའི་མུ་ནས་གཞན་ལ་བརྟེན་ནས་རྒྱུ་འབྲས་སོགས་
དེ་དང་དེར་སྣང་བར་ཡིད་ཆེས་ན་སྟོང་ཉིད་རྒྱུ་འབྲས་སུ་འཆར་བ་ཡིན་ནོ། །དེ་ཡང་སྟོང་
ཉིད་བསྒོམ་པས་སྔོན་ལས་འབྲས་བསྒོམ་པ་ལས་ཀྱང་ལྷག་པའི་རྒྱུ་འབྲས་ལ་ངེས་པ་ཆེར་
རྙེད་ནས་ནང་གི་ཉོན་མོངས་ཆུང་དུ་སོང་ཞིང༌། ཕྱིའི་སྤྱོད་པ་རྣམ་པར་དག་ཏུ་སོང་ན་ལྟ་
སྒོམ་གནད་དུ་སོང་བའི་རྟགས་ཡང་དག་ཡིན་ཞེས་བདག་གི་བླ་མ་རིན་པོ་ཆེས་ཡང་ནས་
ཡང་དུ་གསུངས། འོན་ཀྱང་ད་དུང་ཡུལ་སྟོང་ཉིད་མངོན་སུམ་དུ་མ་རྟོགས་པས། སྔར་



ཀེའུ་ཚང་ཕྱག་ཆེན་ཟིན་བྲིས།
253
གྱི་མཉམ་གཞག་གི་ངང་ནས་སྟོང་ཉིད་ལ་དམིགས་པའི་དཔྱད་སྒོམ་གྱི་སྟོབས་བསྐྱེད་པས།
དེ་འདྲའི་དཔྱད་པ་རང་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་བས་ཟིན་
པའི་ཏིང་འཛིན་ནམ་རྒྱུད་ལ་སྐྱེས་པ་ན་སྦྱོར་ལམ་དྲོད་ཐོབ་ཅིང་། ཏིང་འཛིན་ནི་སྟོང་ཉིད་
ལ་དམིགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་ཡང་ཡིན་ནོ། །དེ་ནས་དྲོད་སོགས་བཞི་
རིམ་གྱིས་བརྒྱུད་དེ་ཆོས་ཉིད་མངོན་སུམ་དུ་མཐོང་བར་འགྱུར་རོ། །དེ་ལྟར་མཐོང་ལམ་
ཐོབ་ནས་ཀྱང་། །མཐོང་སྤང་གི་དངོས་གཉེན་བྱེད་པའི་བར་ཆད་མེད་ལམ་དང་། མཐོང་
སྤང་ལས་དངོས་སུ་གྲོལ་བའི་རྣམ་གྲོལ་ལམ་གཉིས་ལྟ་བུ་ཡང་། སྟོང་ཉིད་ལ་གཉིས་སྣང་
ནུབ་པའི་མཉམ་གཞག་ཡེ་ཤེས་གཅིག་གི་རྒྱུན་ཡིན་ན་ཡང་། རང་གིས་སེམས་ཀྱི་ཆོས་
ཉིད། མཐོང་སྤང་དང་བྲལ་བའི་བྲལ་ཆ་མངོན་སུམ་དུ་མ་རྟོགས་པ་དང་། རྟོགས་པ་ལ་
སོགས་པའི་ཆོས་ཉིད་ལ་གཉིས་སྣང་ནུབ་ཚུལ་ཕྲ་རག་གི་ཁྱད་པར་ཆེན་པོ་ཡོད། དེ་ལས་
ལངས་པའི་ས་དང་པོའི་རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་མངོན་དུ་བྱེད་ཅིང་། དེ་
བཞིན་དུ་སྒོམ་ལམ་ས་བཅུ་ལ་ཡང་། མཉམ་གཞག་ཏུ་སྒྲིབ་བྲལ་ཆོས་སྐུ་ལྷག་པར་མཐོང་
ཚུལ་མི་འདྲ་བ་དང་། རྗེས་ཐོབ་ཏུ་དེས་དྲངས་པའི་གཞན་དོན་འཕྲིན་ལས་ཀྱི་ཡོན་ཏན་
གོང་དུ་འཕེལ་བའི་རིམ་པ་བསམ་གྱིས་མི་ཁྱབ་པ་ཡོད་པ་རེད། དེ་དག་བཤད་ཤེས་པའི་
དྲུང་ནས་ཉན་ཤེས་པས་ད་ལྟ་ཉན་ན། ཡོན་ཏན་ཆུང་ངུས་རློམ་པའི་ང་རྒྱལ་ཞི་བ་དང་། ཡོན་
ཏན་དེ་རྣམས་ལ་ཐོབ་འདོད་སྐྱེ་བ་དང་། ཡོན་ཏན་ཅན་དེ་རྣམས་ལ་སྐྱབས་སུ་འགྲོ་བ་དང་།
རང་གཞན་ས་ལམ་མཐོ་དམན་གྱི་རྒྱུད་ཚོད་ཟིན་པ་སོགས་དགོས་པ་ཆེན་པོ་ཡོད་དོ། །གསུམ་
པ་བརྩོམས་པ་མཐར་ཕྱིན་པའི་དགེ་བ་སྔོ་བ་ནི། དེ་སྐད་སྨྲ་བ་མང་ཐོས་སྤོང་བ་པ། །བློ་
，
།



254
ཀེའུ་ཚང་ཕྱག་ཆེན་ཟིན་བྲིས།
བཟང་ཆོས་ཀྱི་རྒྱལ་མཚན་ཞེས་བྱ་སྟེ། །དགེ་བས་འགྲོ་ཀུན་ཞི་སྒོ་གཉིས་པ་དང༌། །བྲལ་
བའི་ལམ་འདིས་མྱུར་དུ་རྒྱལ་གྱུར་ཅིག །ཅེས་གསུངས། དེ་ཡང་གོང་དུ་དམ་བཅས་པ་
ལྟར་ཚིག་དོན་དེ་སྐད་རྫོགས་པར་སྨྲ་བ་བོ་རང་ཉིད་ལུང་རྟོགས་ཀྱི་བསྟན་པ་ཡོངས་རྫོགས་
ཀྱི་བདག་པོ་མཚན་འདི་ཞེས་བྱ་བར་ཞལ་གྱིས་བཞེས་ནས། བརྩམས་པ་མཐར་ཕྱིན་པའི་
དགེ་བས་འགྲོ་ཀུན་ཞི་བདེ་ཐར་པ་ལ་འཇུག་པའི་སྒོ་མི་འདྲ་བ་གཉིས་སུ་མེད་པའི་གཅིག་པུ་
དེ་ཁོ་ན་ཉིད་ཇི་བཞིན་རྟོགས་པའི་ལམ་འདི་ཐོབ་ནས། ཐབས་ཁྱད་པར་ཅན་གྱི་གྲོགས་དང་
མ་བྲལ་བས་མྱུར་དུ་སྒྲིབ་གཉིས་ཀྱི་གཡུལ་ལས་རྒྱལ་བའི་རྒྱལ་བ་སངས་རྒྱས་ཐོབ་པར་གྱུར་
ཅིག་ཅེས་བསྔོ་བར་མཛད་དོ། །མདོར་ན་ཞི་སྒོ་གཅིག་ཏུ་གསུངས་པ་འདི་འདྲ་བ་ལ་ངེས་
པ་ཕུལ་དུ་བྱུང་བ་གཉིས་དྲང་རྒྱུ་ཡོད་པ་ལམ་རིམ་ཆེན་མོར་གསུངས་པ་ལྟར་ངེས་པར་མཛད་
དགོས། དེ་ཡང་འདི་ལྟར་སངས་རྒྱས་ལྟ་ཞོག་འཁོར་བ་ལས་གྲོལ་བའི་ཐར་པ་ཙམ་ཐོབ་
པ་ལ་ཡང་ལྟ་བ་འདི་མེད་ཐབས་མེད་པར་དངོས་སུ་བསྟན་པ་ལྟར་ངེས་ནས་འབད་པ་ཆེན་
པོས་ཐབས་དུ་མའི་སྒོ་ནས་ལྟ་བ་རྣམ་དག་འདི་ཅི་རྙེད་བྱེད་པ་དང༌། ཐེག་པ་ཆེ་ཆུང་གི་
ཁྱད་པར་འབྱེད་པའི་ཆོས་ནི་ཀུན་རྫོབ་བྱང་ཆུབ་ཀྱི་སེམས་རིན་པོ་ཆེ་ཁོ་ན་ཡིན་པར་དོན་
གྱིས་བསྟན་པ་ལྟར་ངེས་ནས་ནུས་པ་ཅི་ཡོད་ཀྱི་སྒོ་ནས་སེམས་རིན་པོ་ཆེ་དེ་གསར་དུ་བསྐྱེད་
པ་དང༌། དེས་ཟིན་པའི་སྦྱིན་སོགས་སྤྱོད་ཕྱོགས་རྣམས་ལ་ལྷག་པར་ཡང་གདམས་པའི་
མཐིལ་དུ་བཟུང་ནས་བསླབ་པར་བྱ་དགོས་སོ། །དེ་ལྟར་ལམ་ཕྲ་ཞིང་ཕྲ་བ་ནས་མ་ལུས་
པར་ཐབས་ཤེས་ཟུང་འཇུག་ཏུ་ཉམས་སུ་ལེན་པ་འདི་ནི། གཞི་བདེན་པ་གཉིས་ཕྲ་ཞིང་ཕྲ་
བ་ནས་མ་ལུས་པར་ཟུང་འཇུག་ཏུ་གཏན་ལ་ཕབ་པའི་དགོས་པའི་གཙོ་བོ་ཡང་ཡིན་ཞིང་།



255
ཀེའུ་ཚང་ཕྱག་ཆེན་ཟིན་བྲིས།
ཉམས་ལེན་འདིས་ནི་རང་གང་ལ་ལྡན་པའི་སྐྱེས་བུ་མཆོག་དེ། བར་དུ་སྲིད་ཞིའི་མཐའ་
གཉིས་གང་དུ་ཡང་མི་ལྷུང་བར་བསྲུང་ནས། མཐར་འབྲས་བུ་ཆོས་གཟུགས་ཀྱི་སྐུ་གཉིས་
ཟུང་འཇུག་དེ་མྱུར་དུ་ངེས་པར་འགྲུབ་པར་བྱེད་ཅིང་། དེ་ལྟ་བུའི་གཞི་ལམ་འབྲས་གསུམ་
གང་གི་ཆ་ལ་ཡང་། ཆད་ལྷག་ནོར་འཁྲུལ་ལ་སོགས་པའི་སྐྱོན་ཕྲ་མོ་ཙམ་གྱིས་ཀྱང་མ་གོས་
པར་ལེགས་པར་བཤད་ཅིང་བསྒྲུབ་པའི་ལུགས་སྲོལ་ནི། རི་བོ་དགེ་ལྡན་པའི་ཐུན་མོང་མ་
ཡིན་པའི་ཁྱད་ཆོས་བླ་ན་མེད་པ་ཡིན་པས་ལམ་འདི་བརྗོད་བྱ་བྱེད་པའི་བསྟན་བཅོས་འདིའི་
མཚན་ལ་ཡང་དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་ཆེན་རྩ་བ་རྒྱལ་བའི་གཞུང་
ལམ་ཞེས་ཡོངས་སུ་གྲགས་པ་ཡིན་ནོ། །དེ་ལྟར་ད་ལམ་བདག་གིས་ནུས་པ་ཅི་ཡོད་ཀྱིས་
ཟུང་འཇུག་བླ་མ་རིན་པོ་ཆེའི་ཐུགས་རྗེ་བསྐུལ་ཏེ་བྱིན་རླབས་ཞུས་ནས་དགེ་ལྡན་ཕྱག་ཆེན་
གྱི་ཁྲིད་ལེགས་པར་ཕུལ་ཟིན་པ་ཡིན་པས་ན། བདག་གིས་བཤད་པའི་དགོས་པ་ཁྱེད་རྣམས་
ཀྱིས་ཇི་བཞིན་ཁོང་དུ་ཆུད་ནས་བསྒྲུབ་པར་བྱ་བ་དེ་ཡིན་མོད། དེ་ལ་ནི་ཚང་ལ་མ་ནོར་
བའི་ལམ་བཟང་འདི་དང་པོར་འཚོལ་བ། བར་དུ་རྙེད་ནས་བསྒྲུབ་པ། ཐ་མར་ཆོས་འདིའི་
ལས་སུ་བྱ་བ་མ་ལུས་པ་ལ་དབང་ཐོབ་པ་དང་བཅས་རིམ་པ་དང་མཐུན་པར་འབྱུང་རུང་
གི་ནུས་པ་རང་སེམས་བདེན་སྟོང་རང་བཞིན་གནས་རིགས་ཀྱི་སྟེང་དུ་ཐོག་མ་མེད་པ་ནས་
ཡོད་པ་ཙམ་གྱིས་མི་ཆོག་པས་ནུས་པ་འདོན་དགོས། ད་ལམ་རང་ཅག་རྣམས་གཞན་དང་
མི་འདྲ་བའི་ཕྱི་ནང་གི་མཐུན་རྐྱེན་འཛོམ་པ་ལན་ཅིག་རྙེད་པའི་གནས་སྐབས་འདི་མྱུར་དུ་
མི་བརྟན་པར་མཐོང་ནས། ཆོས་འདི་ད་ལྟ་རང་ངེས་པར་བསྒྲུབ་འདོད་ཀྱི་དད་པས་བསྐུལ་
བའི་ཐོས་སོགས་རྐྱེན་གྱིས་གསོས་བཏབ་པའི་སྒོ་ནས་རིགས་ཀྱི་ནུས་པ་རྒྱས་པར་བྱས་ཏེ།



ཀེའུ་ཚང་ཕྱག་ཆེན་ཟིན་བྲིས།
256
མདོར་ན་རྗེ་ཐམས་ཅད་མཁྱེན་པས། བསྟན་པ་ཁོ་ན་ལྷར་བཅས་འགྲོ་བ་ཡི། །བདེ་ལེགས་
ཀུན་གྱི་རྩ་བར་ཡིད་ཆེས་ནས། །ལུས་སྲོག་ཡལ་བར་གྱུར་ཀྱང་མི་གཏོང་བའི། །སྙིང་
སྟོབས་ཆེན་པོས་དམ་ཆོས་འཛིན་གྱུར་ཅིག །ཅེས་གསུངས་པ་ལྟར། རང་གཞན་གྱི་ཕན་
བདེ་ཀུན་གྱི་རྩ་བ་ནི་བསྟན་པ་ཁོ་ན་དང་། དེ་ཡང་རང་ཅག་ལ་ཡོད་པར་ཡིད་ཆེས་ནས་
ནུས་པ་ཅི་ཡོད་ཀྱིས་ཚུལ་བཞིན་དུ་འཛིན་པ་ལ་རྟག་ཏུ་བརྩོན་པར་མཛད་དགོས་སོ། །ལེགས་
སྦྱར་འཆི་མེད་བདུད་རྩིའི་སྨན་མཆོག་འདི། །རྒྱ་བོད་སྐལ་བཟང་གདུལ་བྱ་སུས་མྱོང་ཡང་།
དཔལ་མགོན་ཀླུ་སྒྲུབ་རྗེ་བཙུན་ཙོང་ཁ་པའི། ལུགས་བཟང་བཀའ་དྲིན་ཆེན་པོ་ཁོ་ནར་ངེས།
ཆོས་ཀུན་སྙིང་པོ་ཀུན་ལམ་ཕ་རོལ་ཕྱིན། །རྒྱལ་ཀུན་ཡུམ་ཞེས་ཡོངས་ལ་གྲགས་ཟིན་ཀྱང་།
ཆེར་སྙིགས་རབ་རྨོངས་ཆགས་སྡང་བཅོས་མེད་དུས། །སུ་ལ་ཕན་ཏེ་བདག་གིས་ཅི་བྱར་
ཡོད། །འོན་ཀྱང་འགྲོ་ཀུན་ཕན་བདེའི་ཁུར་འཁྱེར་པའི། །ལྷག་བསམ་སྟོབས་བསྐྱེད་ཡོངས་
འཛིན་ཡབ་སྲས་ཀྱིས། བཀའ་དྲིན་ཁོངས་ནས་དྲན་པའི་དུས་ཤིག་ན། །ཁ་ཙམ་མིན་པའི་
དྲིན་གཟོ་འདི་བྱས་སོ། །དགེ་བ་འདི་ཡིས་བདག་དང་འགྲོ་བ་ཀུན། །སྐྱབས་སེམས་ཚོགས་
བསགས་སྒྲིབ་སྦྱངས་ལ་བརྟེན་ནས། །རྒྱལ་ཀུན་དབྱེར་མེད་རྩ་བའི་བླ་མ་ལ། །སྙིང་ནས་
གསོལ་འདེབས་བྱིན་རླབས་མྱུར་འཇུག་ཤོག །ལུང་རིགས་ལ་མཁས་དགེ་སྦྱོང་བརྟུལ་ཞུགས་
ཀྱིས། །དབེན་པའི་གནས་སུ་ལུས་སེམས་བདེ་གསལ་ངང༌། །ཟབ་ལམ་བླ་མའི་རྣལ་འབྱོར་
བསྒོམ་པ་ཡིས། །རང་སེམས་བླ་མ་དབྱེར་མེད་འགྲུབ་པར་ཤོག །དྲན་པ་རྒྱུན་ལྡན་ཤེས་
བཞིན་བྱ་ར་པས། །རིག་ཅིང་གསལ་བའི་སེམས་ཀྱི་ངོ་བོ་ལ། །རྩེ་གཅིག་གསལ་ངར་
ལྡན་པའི་ཏིང་འཛིན་གྱིས། །ལུས་སེམས་ལས་རུང་ཤིན་སྦྱངས་ཐོབ་པར་ཤོག །མཉམ་



ཀེའུ་ཚང་ཕྱག་ཆེན་ཟིན་བྲིས།
257
གཞག་ངང་ནས་ཕྲ་མོའི་ཤེས་རབ་ཀྱིས། །བདག་གཞན་ཆོས་ཀུན་རང་བཞིན་ལེགས་བརྟགས་
པས། །བདེན་པའི་སྣང་ཚུལ་འདི་ལྟར་མི་གྲུབ་པའི། །ནམ་མཁའ་ལྟ་བུར་མཉམ་པར་
འཇོག་པར་ཤོག །དེ་ལས་ལངས་པའི་རྗེས་ཐོབ་སྣང་ཙམ་དུ། །ཆོས་ཀུན་མིང་རྐྱང་བཏགས་
ཡོད་ཙམ་ཞིག་གི །བྱ་བྱེད་རྟེན་འབྲེལ་བསྙོན་མེད་བླང་དོར་ཀུན། །སྒྱུ་མ་ལྟ་བུ་ཉམས་
སུ་ལེན་པར་ཤོག །ཆོས་ཀུན་རྟེན་འབྲེལ་མི་བསླུར་ཤར་ཙམ་ནས། ། སྣང་བས་སྟོང་པ་
མི་སྒྲིབ་གསལ་བར་བྱེད། །སྟོང་པས་སྣང་བ་མི་འགོག་འཐད་བྱེད་པའི། །མཐའ་འབྲལ་
ལམ་བཟང་མངོན་དུ་འགྱུར་བར་ཤོག །མདོར་ན་ཡབ་རྗེ་བླ་མའི་བཀའ་དྲིན་ལས། །ཟབ་
མོ་ལྟ་བ་རྒྱ་ཆེན་སྤྱོད་པའི་ལམ། མ་ནོར་ཚང་བའི་ཞི་ལྷག་ཟུང་འབྲེལ་གྱིས། །ལྟ་སྤྱོད་
སྒོམ་པ་རྣམ་པར་དག་པར་ཤོག །དབང་བཞི་ཐོབ་ཅིང་དམ་སྡོམ་ཚུལ་བཞིན་བསྲུངས། བསྐྱེད་
རིམ་ལྷ་ཡི་རྣལ་འབྱོར་མཐར་ཕྱིན་ནས། །རྫོགས་རིམ་ལྷན་སྐྱེས་བདེ་ཆེན་ཡེ་ཤེས་ཀྱིས།
ཚེ་གཅིག་རྡོ་རྗེ་འཆང་ཆེན་མྱུར་ཐོབ་ཤོག །མ་ཐོབ་དེ་སྲིད་དམ་པ་གཞན་གྱི་ལུགས། །མ་
རྣམས་དོན་དུ་ཐུགས་བསྐྱེད་ཁྱད་མེད་ཀྱང་། །མ་ནོར་ཚང་བའི་བཀའ་གདམས་དགེ་ལུགས་
མཆོག །མ་ལུས་ཐོགས་པ་མེད་པར་འཛིན་པར་ཤོག །སྙིང་དབུས་བཞུགས་པའི་ཟུང་
འཇུག་བླ་མའི་གཏམ། །འཆད་ཉན་བགྱིས་པས་དོན་གྱི་སྙིང་པོ་མཆོག །མངོན་སུམ་མཐོང་
བའི་སྒྲུབ་བརྒྱུད་འཛིན་ནུས་པའི། །སྐྱེས་བུ་ཆེན་པོ་གོང་དུ་འཕེལ་བར་ཤོག། །།ཅེས་དགེ་
ལྡན་བཀའ་རྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་ཟིན་བྲིས་སྨོན་ལམ་དང་བཅས་
པ་འདི་ནི། འདི་ཁའི་རི་ཁྲོད་པ་རྣམས་ཀྱིས་བཤད་ཁྲིད་དགོས་ཚུལ་སྔོན་ནས་ཡང་ཡང་
བསྐུལ་ཡང་ངེད་རང་ལ་ལམ་འདིའི་ཉམས་མྱོང་མེད་པས་འཕྲལ་དུ་བཤད་པ་ལ་ཤིན་ཏུ་འཚེར་



258
ཀེའུ་ཚང་ཕྱག་ཆེན་ཟིན་བྲིས།
རུང་། སྲས་བཅས་རྒྱལ་བ་རྣམས་ཀྱིས་བདག་ཉིད་འདུལ་བ་ལ་མཆོག་ཏུ་བསྔགས་པ་བློ་
བཟང་ཐུབ་དབང་རྡོ་རྗེ་འཆང་དངོས་རྗེ་བླ་མ་བློ་བཟང་རྣམ་གྲོལ་དཔལ་བཟང་པོ་ནས་ད་ལམ་
སྐབས་སུ་བབས་པས་བཤད་ཁྲིད་གཏོང་དགོས་ཚུལ་གྱི་བཀའ་ཕེབས་བྱུང་བ་དང་རྨི་ལྟས་
ཀྱང་བཟང་བ་བཅས། དེ་འཕྲལ་ཕྲན་རང་ནས་རྩེ་གཅིག་པའི་གསོལ་འདེབས་བྱས་ཏེ། དབེན་
གནས་ཀེའུ་ཚང་རི་ཁྲོད་དུ་བཤད་པ་གང་ཤེས་ཞུས་པར་དེ་སྐབས་བླ་མ་རིན་པོ་ཆེ་ནས་རྩ་
བའི་ས་བཅད་དང་ཡན་ལག་གི་འཕྲོས་བཤད་ཕལ་ཆེར་ལ་ཟིན་བྲིས་མཛད་འདུག་པ་སླར་
ཡང་ངེད་ལ་དེ་ཉིད་ཚིག་དོན་ཆ་ཚང་བར་གུང་བསྒྲིགས་དགོས་ཞེས་བཀའ་སྩལ་བ་ན། ངེད་
རང་ལ་དེ་ལྟ་བུའི་གཟུངས་སྤོབས་གང་ཡང་མ་མཆིས་རུང༌། དུས་གསུམ་རྒྱལ་བའི་མཁྱེན་
བརྩེ་ནུས་གསུམ་ཡོན་ཏན་འཕྲིན་ལས་དང་བཅས་པའི་ངོ་བོ་ཐུགས་རྗེ་ཆེན་པོས་བསྐྱོད་པའི་
ཐབས་མཁས་ཀྱི་མཛད་པ་བསམ་གྱིས་མི་ཁྱབ་པའི་སྒོ་ནས་བདག་ཅག་རྗེས་སུ་བཟུང་བའི་
བཀའ་དྲིན་མཚུངས་ཟླ་མ་མཆིས་པ་རྗེ་བླ་མ་སྲིད་ཞིའི་གཙུག་རྒྱན་ཡོངས་རྫོགས་བསྟན་པའི་
མངའ་བདག་དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་རིན་པོ་ཆེ་རིགས་དང་དཀྱིལ་
འཁོར་ཀུན་གྱི་བདག་པོ་རྒྱལ་བ་རྡོ་རྗེ་འཆང་དངོས་རྗེ་བཙུན་བློ་བཟང་ཡེ་ཤེས་བསྟན་པ་རབ་
རྒྱས་དཔལ་བཟང་པོ་དང་། རྗེ་བཙུན་རྩ་བའི་བླ་མ་བློ་བཟང་རྣམ་གྲོལ་དཔལ་བཟང་པོ་དང་།
སྒྲུབ་བརྩོན་དམ་པ་རྗེ་བཙུན་རྒྱ་མཚོ་དབང་ཕྱུག་དཔལ་བཟང་པོ་བཅས་ཀྱི་ཞབས་དྲུང་ནས་
འདི་ཁའི་བཤད་ཁྲིད་རྒྱས་པར་ཐོབ་ཅིང་དེ་དུས་ཀྱི་མན་ངག་དང་རང་འགྲེལ་ཡང་གསལ་
སྒྲོན་མེ་ལ་གཞི་བྱས་ཏེ་ཕྱོགས་གཅིག་ཏུ་འགོད་པ་པོ་ནི་ཟུང་འཇུག་བླ་མ་རིན་པོ་ཆེ་རྣམས་
ཀྱི་སྐྱབས་འོག་ཏུ་ཚུད་ནས་ཡུན་རིང་ལོན་ཞིང་ཐུགས་རྗེ་དང་བཀའ་དྲིན་ཁོ་ནས་འཚོ་བ།



259
ཀེའུ་ཚང་ཕྱག་ཆེན་ཟིན་བྲིས།
གཞོན་ནུའི་དུས་ནས་བླ་མ་ལྷ་མཆོག་ལ་མི་ཕྱེད་པའི་དད་གུས་ཅུང་ཟད་ཐོབ་པ་བླ་མ་དང་
ལྷན་ཅིག་གནས་པ་རྐེད་ཚང་སྤྲུལ་མིང་འཛིན་པ་བློ་བཟང་འཇམ་དབྱངས་སྨོན་ལམ་གྱིས་
བཀའ་གདམས་བསྟན་པའི་ཆུ་འགོ་རྭ་སྒྲེང་རྒྱལ་བའི་འབྱུང་གནས་ཀྱི་བླ་བྲང་དགེ་འཕེལ་
གླིང་དུ་དྭང་བས་སྦྱར་བའི་ཡི་གེ་པ་ནི་རང་གི་སློབ་མ་དབེན་ས་པ་དགེ་སློང་རྣམ་རྒྱལ་བཀྲ་
ཤིས་ཀྱིས་འགྱིས་པའོ། །སྒྲུབ་པར་མི་འོས་བཤད་པའི་ཚོགས་མཆིས་ན། །གཞུང་ལུགས་
གདམས་པར་ཤར་བས་བསལ་དུ་གསོལ། །ལེགས་པར་བཤད་པས་འགྲོ་རྒྱུད་བྱིན་བརླབས་
ནས། །འཇམ་དཔལ་སྙིང་པོའི་བསྟན་པ་རྒྱས་པར་ཤོག། །། །
༄༅། །འབྲས་བློ་གླིང་ཤེས་ཡོན་ལྷན་ཚོགས་ནས་རྒྱ་ཆེའི་སློབ་གཉེར་བའི་མཁོ་གལ་ལ་
གཞིགས་ཏེ་པར་བསྐྲུན་དང་པོར་དེབ་གཟུགས་ ༡༠༠༠ ཆིག་སྟོང་ཐམས་པ་བསྐྲུན་འགྲེམས་
ཞུས་པའི་རྣམ་དཀར་གྱིས་མཐུས་ཐུབ་པའི་ལུགས་བཟང་ཇི་སྲིད་ནམ་མཁའ་གནས་པ་དེ་
སྲིད་དུ་གནས་པའི་རྒྱུར་གྱུར་ཅིག།།
༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་ཚུལ་
དལ་འབབས་ཀླུང་། །ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྱུད་
ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་
དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་ལྔའི་འགྲོ་བ་མ་ལུས་པ། །ངེས་ལེགས་
ནོར་བུའི་མཛོད་ལ་དབང་འབྱོར་ཤོག །ཅེས་པ་༧གོང་ས་རྒྱལ་བའི་དབང་པོ་སྐུ་ཕྲེང་བཅུ་
བཞི་པ་ཆེན་པོས་སྦྱར་བའོ། །
